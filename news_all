सूर्यदर्शन सहकारीका उपाध्यक्ष दर्लामी काठमाडौंबाट पक्राउ
पोखरा — पोखराको सूर्यदर्शन बचत तथा ऋण सहकारी संस्थाका सञ्चालक समिति उपाध्यक्ष कैलाशकुमार दर्लामी बिहीबार काठमाडौंबाट पक्राउ परेका छन् । सहकारी ठगीको फरार सूचीमा रहेका उनी लुकिछिपी बसेको अवस्थामा काठमाडौं प्रहरीले पक्राउ गरेको हो । 
दर्लामीलाई लिन कास्की प्रहरीको टोली धादिङको गजुरीतर्फ गइसकेको छ । दर्लामीलाई बिहीबार राति नै पोखरा ल्याइने कास्की प्रहरी प्रमुख मोहनकुमार थापाले बताए । ‘कास्की प्रहरीको अनुरोधमा काठमाडौंले पक्राउ गरेको हो,’ उनले भने, ‘फरारको सूचीमा भएको बाँकीलाई पक्राउ गर्न गम्भीर छौं ।’
रकम हिनामिनामा रास्वपा अध्यक्ष रवि लामिछाने समेतको संलग्नता देखिएको उक्त सहकारी ठगीको आरोपमा १९ जना विरुद्ध पक्राउ पूर्जी जारी भएको थियो । त्यसमध्ये सञ्चालक समिति कोषाध्यक्ष कुमार रम्तेल यसअघि नै पक्राउ परिसकेका छन् । उनी कास्की कारागारमा पूर्पक्षका लागि थुनामा छन् ।
पूर्वअध्यक्ष गितेन्द्रबाबु राईसहित वर्तमान सञ्चालक समिति, पूर्वसञ्चालक समिति, लेखाका कर्मचारीसहित १७ जना अझै फरार छन् । प्रहरीले राईसहित जिल्ला प्रहरी कार्यालय कास्कीद्वारा पूर्वअध्यक्ष जीबी राई, भूपेन्द्र राई, वर्तमान अध्यक्ष थानबहादुर बुढा र पूर्वसञ्चालक समिति सदस्य शिवबहादुर गुरुङविरुद्ध इन्टरपोलको ‘डिफ्युजन नोटिस’ जारी गर्न पत्राचार पुस ६ मा पत्राचार गरिसकेको छ । सहकारीमा १८ हजार ७ सय बचतकर्ताको १ अर्ब ३५ करोड ५३ लाख ५४ हजार ८ सय ९९ हिनामिना भएको छ ।
........................................................................
नेपाल सुपर लिग  : पोखरालाई पन्छाउँदै ललितपुर फाइनलमा
काठमाडौँ — ललितपुर सिटी एफसीले नेपाल सुपर लिगको फाइनल खेल्ने भएको छ । दशरथ रंगशालामा बिहीबार भएको दोस्रो क्वालिफायरमा उसले पोखरा थन्डर्सलाई २–१ ले हरायो । निर्धारित ९० मिनेटको खेल १–१ को बराबरीमा रहेको थियो ।

नेपाल सुपर लिग  : पोखरालाई पन्छाउँदै ललितपुर फाइनलमा

खेलको निर्णायक गोल सब्स्टिच्युट कुशल देउवाले ९९औं मिनेटमा गरे । ललितपुरले प्रतियोगिताको फाइनल खेल्न लागेको यो पहिलोपल्ट हो ।


फाइनलमा ललितपुरको सामना धनगढी एफसीविरुद्ध हुनेछ । कप्तान अनन्त तामाङले हेडबाट गरेको क्रस पोखराको डिफेन्सले क्लियर गर्न नसकेपछि कुशलले नजिकको दूरीबाट गोल गरेका हुन् । पोखराले ललितपुर १० खेलाडीमा सीमित रहेको स्थितिको फाइदा उठाउन सकेन् । ललितपुर ३४ औं मिनेटमा निखिल सुरेशराव कदमलाई गुमाएको हो ।

आयुष घलानमाथि फल गरेका भारतीय खेलाडी निखिल दोहोरो पहेंलो कार्डमा मैदान छाड्ने बाध्य रहे । अब उनले फाइनल गुमाउने छन् । पहिलो हाफको अन्त्यमा ललितपुरले अग्रता लिएको थियो । उसका लागि इमोन इजकेलले गोल गरे । पापा इबोको पासमा उनले पोखराका दुई डिफेन्डरबीच गोल गरे । पोखराले ७१ औं मिनेटमा बराबरी गोल फर्काउन सफल रहयो ।

जोए आइडुको क्रसमा स्टेफेन कोजोले हेडबाट गोल गरे । उनको हेड मैदानमा ‘ड्रप’ हुँदै गोलमा परिणत भएको थियो । खेलको ६५ औं मिनेटमा रेफ्रीको भूमिकामा रहेका नवीन्द्र महर्जन घाइते भएपछि उनको स्थानमा फोर्थ अफिसियल रहेका राम दसन मैदानमा प्रवेश गरेका थिए । धनगढी पहिलो क्वालिफायर जितेर सिधै फाइनल पुगेको थियो ।


धनगढीले पहिलो क्वालिफायरमा पोखरालाई हराएको थियो । ललितपुरले भने इलिमिनेटरमा काठमाडौं रेजर्सलाई पराजित गरेको थियो । लिग चरणमा शीर्ष स्थानमा रहेर पनि प्ले अफमा पोखराको प्रदर्शनलाई भाग्यले साथ दिएन् । ललितपुर भने प्ले अफका दुई खेल लगातार जित्न सफल रह्यो । फाइनल शनिबार हुनेछ ।

तस्बिरहरू : हेमन्त श्रेष्ठ/कान्तिपुर

........................................................................

मनोरञ्जन
नातावादबारे अजय देवगन भन्छन्, 'सबैले उत्तिकै मेहनत गर्नुपर्छ'
पुस ५, २०८०कान्तिपुर संवाददाता


काठमाडौँ — बलिउडका लागि नातावाद (नेपोटिज्म) टाउको दुखाइको विषय हो । नातावादले बलिउडमा स्थापित हुने कलाकारलाई त यो विषयले सधैँ पछ्याइरहेकै हुन्छ । 

नातावादबारे अजय देवगन भन्छन्, 'सबैले उत्तिकै मेहनत गर्नुपर्छ'

यो हप्ता अजय देवगनलाई पनि निर्देशक करण जोहरले नातावादको प्रश्न उठाइहाले । यो विषयमाथि वेब सिरिज नै बनाउने घोषणा गरेका करणलाई धेरैले नातावाद भजाउने निर्देशकका रूपमा पनि व्याख्या गर्छन् । करणले नातावादकै विषयमाथि प्रश्न गर्दा अजयले बलिउडमा स्थापित हुन सहज नभएको बताए । साथै, नातावादकै कारण फिल्म क्षेत्रमा आए पनि सबैले बराबर मिहेनत गर्नुपर्ने धारणा राखे ।


'अहिले सामाजिक सञ्जालमा नेपोटिज्मको कुरा जहीँतहीँ देखिन्छ । तर, त्यो स्थानसम्म पुग्न पुस्तौं-पुस्ताले गरेको मेहनत बुझ्दैनन् । त्यहाँ पुग्न सहज छैन नि,' अजय देवगन भन्छन्,'यो स्थापित हुन ३०-३० वर्ष लाग्छ । चाहे तपाईं यो उद्योगको हुनुस् अथवा बाहिरको । सबैको लागि संघर्ष बराबर हुन्छ । त्यसैले सबैले कडा परिश्रम गर्नैपर्छ ।'

आफूले अझै बलिउडमा मिहेनत गरिरहेको उनको दाबी छ । 'हामी अझै मेहनत गर्छौं । मेरा घुँडा मर्कियो तर त्यो मिहेनत हेर्दैनन् । जब रोहित(सेट्टी)सहायक भएर काम गर्दै थियो त्यतिबेला खाना खानलाई समेत उसँग पैसा हुँदैन थियो,'रोहिततर्फ हेर्दै अजयले भने ।


प्रकाशित : पुस ५, २०८० १३:४२
........................................................................

फिचर
औल झर्दै भेडी गोठ
पुस ९, २०८०प्रकाश बराल


बागलुङ — रुकुमको भूमे गाउँपालिका–१ को लुकुम गाउँका रासबहादुर गुरुङ ५९ वर्षका भए । उनी १२ वर्षको उमेरमै बाबु जितबहादुरसँग गोठ जान्थे । अहिले जितबहादुर त छैनन् । तर रासबहादुरले भने भेडी गोठ धाउन छोडेका छैनन् । उनी पत्नी जुनासँग भेडा चराउन बर्सेनि लेकबेँसी गर्छन् ।

औल झर्दै भेडी गोठ

जाडो बढेपछि लेकबाट भेडा चराउँदै बेँसी झर्दै गरेका गुरुङ यसपटक बागलुङ सिमानाको पातीहाल्नेमा भेटिए ।


४ हजार ७ सय मिटरको उचाईमा रहेका बुकी र चुंग्रीलेकमा उनीहरुले भेडा चराउन लैजान्छन् । उनीहरूले चिसो बढ्दै जाँदा गोठ औल झार्ने गर्छन् । बेँसी झरेका भेडी गोठ तातो बढेपछि फेरि लेक चढ्छन् । गुरुङले हरेक वर्ष १ सय ५० देखि २ सय भेडा पाल्ने गरेका छन् । भेडा चराउँदै गुरुङ र उनका छिमेकीहरु कहिलेकाहीं ढोरपाटन र निसीको सीपसम्म ओर्लन्छन् ।

बुकी पुग्दा बागलुङ तर्फका भेडी गोठ पनि भेटिन्छन् । बागलुङको तमानखोला र निसीखोलाका किसानहरु पनि सयौँको संख्यामा भेडा लिएर बुकी जाने गरेका हुन् । कतिपय ठाउँमा उनीहरुले संयुक्त रुपमा समेत भेडा चराउँछन् । रुकुमेलीहरूले चुंग्री र बागलुंगेहरूले निसेलढोर तर्फ पनि भेडा चराएर मंसिरदेखि माघसम्ममा औल झर्ने गरेका छन् । बागलुङतर्फका बोंगादोभान र निसी झर्ने गरेको स्थानीय बताउँछन् ।

एकले अर्को समूहको खर्कमा चराउन लगे शुल्क तिर्नुपर्ने नियम छ । शुल्क स्थानीयले तोक्छन् भने त्यसरी उठाइएको शुल्कबाट वनलाई करसमेत बुझाउनुपर्छ ।


अहिले गुरुङको गोठमा २ सय भेडा छन् । भेडा चराउँदै उनीहरु गएको चैत वैशाखमा लेक पुगेका थिए । अहिले चिसो बढेपछि क्रमश: बेंसी झर्दैछन् । अत्यधिक हिमपात भएमा लुकुम गाउँसम्म पुग्छन् । नत्र पातीहाल्नेमा बनेको सार्वजनिक गोठमा राख्छन् । ‘सामान्य अवस्थामा बार लगाएको व्यक्तिगत खोरमा राख्ने हो । चिसो बढेमा सार्वजनिक ट्रस्टमा लगेर राख्छौँ,’ उनले भने ।



भेडाच्यांग्रा बेचेर गुरुङ दम्पतीले वर्षमा १० लाख रुपैयाँसम्म कमाउने गरेका छन् । यो कमाइले उनीहरुले छोराछोरीलाई पढाएका छन् भने घर खर्च धानेको छ । खेतबारी थोरैमात्रै छ । खेती स्याहार्न बेला मिलाएर पत्नी जुना घर जान्छिन् । अरु बेला छोराछोरीले नै घर स्याहार्छन् ।

गुरुङ दम्पतीमात्रै होइन, लुकुमगाउँमा मात्रै यस्तै पेसा गर्ने ५१ परिवार छन् । श्रीप्रसाद घर्ती, जोरबहादुर पुन र मनराशी गुरुङको पनि पेसा भेडा पाल्ने नै हो । उनीहरुको दैनिकी भेडी गोठमै बित्दै आएको छ । ‘हाम्रो ५/६ पुस्ता भेडी गोठमै बितेको छ,’ घर्तीले भने, ‘यो पेसामै लागियो, अरु कामभन्दा भेडा पाल्नमै रमाइलो लाग्छ ।’

उनका छोरापुस्ताले भने यो पेसा गर्ने नगर्ने अन्योल भएको सुनाए । ‘छोराछोरी पढ्छन्, कहिलेकाहीं खर्च छाड्नमात्र आउँछन्,’ उनले भने, ‘पढ्नुपर्ने भएकोले धेरै दिन बस्न मान्दैनन् ।’ बरु कतिपयका छोराछोरी सहरमा बसेर पढ्न रुचाएकोले बाबुआमाको पेसामा नआएको उनले बताए ।

यो पेसालाई जोगाउन रुकुमको भूमे गाउँपालिकाले सहयोग गरेको छ । एकीकृत कृषि तथा पशुपंक्षी विकास कार्यालयमार्फत यहाँका किसानलाई भेडापालनमा सहयोग गर्न पूर्वाधार र पशु उपचारमा सहयोग गरेको छ । स्मार्ट कृषि गाउँ कार्यक्रममार्फत भेडालाई पानी खुवाउने ३ वटा पोखरी, २ वटा भेडी गोठ, सामूहिक उपयोगका लागि एउटा ट्रस्ट बनेको छ ।

आर्थिक वर्ष २०७८/०७९ मा गाउँपालिकाले यहाँ ४१ लाखको लागतमा पूर्वाधारहरु निर्माण गरिदिएको थियो । गाउँपालिका कृषि शाखाका प्रमुख स्वतन्त्र चौधरीले यी पूर्वाधारले ५१ घरका २ सय ५५ जनाले लाभ पाएको बताए ।

हरेक वर्ष लेक र बेँसी गर्दा भेडामा रोग लाग्ने भएकोले गाउँपालिकाबाट खोप तथा औषधिको शिविर संचालन गरिन्छ । त्यसका लागि गाउँपालिकाले प्राविधिक खटाएर भेडी गोठमै पठाउने गरेको छ । किसानले एउटा साँढको ११ हजार देखि २० हजारसम्ममा बिक्री गर्दै आएका छन् । यसरी बिक्री गर्दा हरेक परिवारले वर्षमा कम्तीमा ५ लाखदेखि १० लाखसम्म नाफा कमाउन सकेको घर्तीको अनुभव छ ।

प्रकाशित : पुस ९, २०८० १६:३८
........................................................................

विश्व
'प्यारासाइट' अभिनेता ली मृत भेटिए
पुस ११, २०८०कान्तिपुर संवाददाता


काठमाडौँ — ओस्कर जितेको दक्षिण कोरियाली फिल्म 'प्यारासाइट'का अभिनेता ली सन क्योन मृत भेटिएका छन् । ४८ वर्षिय ली सेन्ट्रल सोल पार्कको कारमा मृत भेटिएको अन्तर्राष्ट्रिय सञ्चारमाध्यममा उल्लेख गरिएको छ ।

'प्यारासाइट' अभिनेता ली मृत भेटिए

सुसाइड नोट लेखेर घर छोडेको आशंकामा पत्नीले प्रहरीलाई खबर गरेपछि उनी यस्तो अवस्थामा भेटिएको समाचारहरूमा उल्लेख गरिएको छ । उनीमाथि गैरकानुनी ढंगबाट लागुऔषध प्रयोग गरेको विषयमाथि अनुसन्धान चलिरहेको थियो ।


तीन पटक प्रहरीले उनीमाथि यसबारे सोधपुक्ष गरिसकेको थियो । कोरियाली सञ्चारमाध्यमका अनुसार आफूमाथि बारमा काम गर्ने एकजनाले छल गरेर लागुऔषध प्रयोग गर्न लगाउँदै 'ब्ल्याकमेल' गर्न थालेको ली बताउने गर्थे । दक्षिण कोरियामा लागुऔषधको प्रयोगलाई दण्डनीय अपराधको रुपमा लिइन्छ ।

कोरिया नेसनल युनिभर्सिटी अफ आर्ट्सबाट दिक्षान्तित लीले सन् २००१ बाट अभिनयमा डेब्यू गरेका थिए । 'लभर्स'शीर्षकको टेलिभिजन सिटकमबाट अभिनय थालेका लीले बोङजोङ हु निर्देशित 'प्यारासाइट'मा गरेको धनी चरित्रबाट अन्तर्राष्ट्रिय बजारमा ख्याती कमाएका थिए । लीका पत्नीसहित दुई छोराहरू छन् ।


प्रकाशित : पुस ११, २०८० १४:२८
........................................................................

समाचार
कांग्रेस बैठकमा नेताहरुले भने - ‘सरकारको कुनै आभास छैन’
‘गुटका आधारमा गलत मान्छेलाई संरक्षण नदिइयोस्’
पुस १२, २०८०प्रकाश धौलाकोटी


काठमाडौँ — नेपाली कांग्रेसका नेताहरूले सरकार भए/नभएकोबारे जनतालाई कुनै आभास नभएको बताएका छन् । सबैभन्दा ठूलो सत्ता घटक कांग्रेसका केन्द्रीय सदस्यहरूले आफ्नै पार्टी तलदेखि माथिसम्म सरकारमा भए पनि जनताको अपेक्षाअनुसार काम गर्न नसकेको भन्दै आलोचना गरे । 

कांग्रेस बैठकमा नेताहरुले भने - ‘सरकारको कुनै आभास छैन’

बिहीबारदेखि सुरू भएको केन्द्रीय कार्यसमितिको बैठकमा सरकारको एक वर्षे कार्यकालको समीक्षा गर्दै नेताहरूले सरकारका काम कारबाहीले जनतामा झन् धेरै निराशा बढिरहेको औंल्याएका छन् ।


बिहीबार करिब तीन घण्टासम्म बसेको बैठकमा १६ जना केन्द्रीय सदस्यहरूले धारणा राखेकोमा संस्थापनइतर पक्षका अधिकांश नेताहरूले सरकारको आलोचना गरेका छन् । कांग्रेसका मन्त्रीहरूले समेत देश र जनताका लागि भन्दा पनि गुटका लागि प्रतिबद्ध भएर काम गरेको उनीहरूको आरोप छ ।

‘प्रधानमन्त्रीले भर्खरै वर्ष दिनको प्रगति यो र त्यो भन्दै सार्वजनिक गर्नुभयो । हुन त हाम्रै पार्टी सरकारमा छ तर जनताको नजरबाट हेर्दा देशमा सरकार भएको अनुभूति हुँदैन, छैन,’ बैठकमा केन्द्रीय सदस्य राजीव कोइरालाले भने, ‘म पार्टीको केन्द्रीय सदस्य हुँ, तर मलाई पनि पार्टी सरकारमा भएको अनुभूति छैन ।’

उनले पार्टीका तर्फबाट मन्त्री बनेकाहरूले पनि गुटका लागि मात्रै काम गरेको बताए । ‘मन्त्रीहरूले देश र जनताका लागि होइन, पार्टीका लागि पनि होइन, खाली आफ्नो गुटका लागि काम गरिरहेको हो कि भन्ने अनुभूति भएको छ,’ कोइरालाको आरोप छ ।


अर्का केन्द्रीय सदस्य मुक्ताकुमारी यादवले पनि सरकारले जनताको अपेक्षाअनुसार काम गर्न नसकेको बताइन् । ‘सरकार छ, त्यसमाथि हाम्रै पार्टी पनि सरकारमा छ । तर सरकारले के गरिरहेको छ भनेर जनताले अनुभूत गर्न पाएको छैन, सरकारमा भएको दलको नेताको हिसाबले जनताको अगाडि उभिएर गर्व गर्ने कुनै आधार छैन,’ उनले भनिन् ।

गठबन्धन सरकार भए पनि मन्त्रीहरूले जनपक्षीय मुद्दा लिएर जाँदासमेत नसुन्ने गरेको र बजेट पनि गुट हेरेर विनियोजन गरिएको नेताहरूको गुनासो छ ।

गठबन्धन सरकार सञ्चालनका लागि उच्चस्तरीय संयन्त्र निर्माण भए पनि त्यो प्रभावहीन हुँदा सरकार जिम्मेवारीबाट बरालिएको केन्द्रीय सदस्य नैनसिंह महरको आरोप छ । बैठकमा महरले थपे, ‘सरकारलाई मार्गदर्शन गर्न गठबन्धनले उच्चस्तरीय संयन्त्र बनाउने अभ्यास गरेको थियो । तर अहिले त्यो पूर्णतः निष्क्रिय छ । सरकारलाई ट्र्याकमा ल्याउने गठबन्धनको कुनै संयन्त्र छैन । प्रधानमन्त्रीले गठबन्धनको होइन, एकल सरकार चलाएझैँ गरेर मनपरी गरिरहेका छन् ।’

नेता महरले प्रदेश र स्थानीय सरकारले समेत जनताप्रति जिम्मेवार भएर काम नगरेको बताए । ‘हाम्रो पार्टी स्थानीय तह र प्रदेशमा पनि सरकारमा छ । तर ती सरकारले पनि जनताप्रति जिम्मेवार भएर काम गरिरहेका छैनन्,’ उनले भने, ‘कतै त्यहाँ पार्टीले गर्नुपर्ने समन्वय नै कमजोर भइरहेको हो कि भन्ने समेत लागेको छ ।’

पूर्वमहामन्त्री शशांक कोइरालाको पनि वर्तमान सरकारले जनतालाई न्याय दिने गरी काम गर्न नसकेको आरोप लगाए ।

बैठकबाट बाहिरिने क्रममा नेता कोइरालाले भने, ‘अहिलेका मन्त्रीहरूले काम गर्न सकेका छैनन्, किन काम गर्न सकेनन् ? म भन्न सक्दिनँ । तर मलाई लाग्छ, मन्त्रीहरूसँग के गर्ने ? कुन चाहिँ प्राथमिकताको विषय हो भन्ने कुनै योजना नै छैन ।’

उनले मन्त्रीहरू फेरेर सरकारको काम प्रभावकारी हुन्छ भन्ने कुनै आधार नरहेको समेत दाबी गरे ।

बैठकमा कांग्रेसका मन्त्रीहरूले सरकारमा अहिलेसम्म गरेका कामको फेहरिस्त पेस गर्ने र केन्द्रीय सदस्यहरूले सुझावसहित समीक्षा गर्ने कार्यसूची छ । बिहीबार भने मन्त्रिपरिषद् बैठक परेका कारण स्वास्थ्यमन्त्री मोहनबहादुर बस्नेतले मात्रै आफ्नो कार्यसम्पादनको विवरण पेस गर्ने मौका पाए ।

‘स्वास्थ्य क्षेत्र निकै समस्याग्रस्त छ । दक्ष जनशक्ति छैन । दरबन्दीअनुसार कर्मचारी नियुक्त गर्न सकिएको छैन,’ मन्त्री बस्नेतले बैठकमा भने, ‘अहिले देशभर ९२ हजार कर्मचारी चाहिएको हो । तर ३० हजार दरबन्दीका लागि विज्ञापन खुलाउने प्रयास भइरहेको छ । मैले जनताको स्वास्थ्यलाई प्राथमिकतामा राखेर काम गरेको छु ।’

मन्त्री बस्नेतले कांग्रेसकै पहलमा सुरू भएको स्वास्थ्य बीमा कार्यक्रमलाई अघि बढाउन प्रयास गरिरहेको बताएका थिए ।

‘गुटका आधारमा गलत मान्छेलाई पुरस्कार नदिइयोस्’

नेताहरूले राष्ट्रिय सभा सदस्य निर्वाचनमा उम्मेदवार छनोट गर्दा गुटलाई भन्दा, योगदान र क्षमतालाई प्राथमिकतामा दिन सुझाव दिएका छन् । पार्टीभित्र पटक–पटक अवसर पाएका र अस्ति भर्खरै मात्र चुनाव हारेकाहरूलाई फेरि अवसर दिनु नहुने नेताहरूको तर्क छ ।

‘अहिले जे चर्चा भइरहेको छ, त्यसअनुसार अस्ति भर्खरै चुनाव हारेको मान्छेले फेरि टिकट पाउने हो भने मैले किन नपाउने ?,’ बैठकमा केन्द्रीय सदस्य देवेन्द्रराज कँडेलले भनेका थिए, ‘गुटका नाममा गलत मान्छेलाई संरक्षण हुनु राम्रो होइन । पार्टीले कामका आधारमा विना भेदभाव नेता कार्यकर्तालाई दण्ड र पुरस्कारको व्यवस्था गर्नुपर्छ, गुटका आधारमा होइन ।’

केन्द्रीय सदस्य दिलेन्द्रप्रसाद बडूले राष्ट्रिय सभा सदस्य निर्वाचनमा उम्मेदवार छनौट गर्दा न्याय हुने हिसावले गर्नुपर्ने बताए । ‘गठबन्धनमा कांग्रेसले पाउने सिट संख्या कति हो ? अहिलेसम्म कुनै छलफल भएको देखिएको छैन । ती सिटमा टिकट वितरण कसरी हुने हो ? त्यसबारे केही खुलेन,’ बैठकमा बडूले जिज्ञासा राख्दै भनेका थिए, ‘यदि अहिले जे चर्चा भइरहेको छ, त्यही अनुसार हो भने त्यो राम्रो भएको छैन । पार्टीले पटक—पटक अवसर लिएकालाई होइन, अहिलेसम्म एउटा पनि मौका नपाएका नेताहरूलाई अघि बढाउनुपर्छ ।’

केन्द्रीय सदस्य कर्णबहादुर बुढाले पनि प्रतिनिधिसभामा प्रतिनिधित्व नभएका जिल्ला र क्षेत्रहरूलाई राष्ट्रिय सभामा प्रतिनिधित्व गराउनुपर्ने बताए । कांग्रेसले बिहीबारको बैठक प्रत्यक्ष प्रशारण गरेन । यसअघि बैठकका विषयमा भ्रम फैलाइएको भन्दै प्रत्यक्ष प्रशारण गर्ने भनेका सभापति शेरबहादुर देउवाले बिहीबार भने प्रत्यक्ष प्रशारण गर्न दिएनन् ।

केन्द्रीय सदस्य डिला संग्रौलाले बैठकमै त्यसबारे प्रश्न उठाइन् । ‘बैठक प्रत्यक्ष प्रशारण हुँदा यहाँ जे बोल्यो, त्यो जनतासमक्ष पुग्थ्यो । आज पनि त्यही अपेक्षा लिएर आइयो,’ संग्रौलाले प्रश्न गर्दै भनिन्, ‘अस्ति किन प्रत्यक्ष प्रशारण गराइएको हो ? र अहिले किन यसलाई रोकिएको हो ?’

कतिपय नेताहरूले भने प्रत्यक्ष प्रशारण रोकेर राम्रो निर्णय भएको भन्दै देउवालाई समर्थन गरेका थिए ।

प्रचार विभाग प्रमुख मीन विश्वकर्माले बैठकमा अहिले केन्द्रीय सदस्यहरूले धारणा राख्ने क्रम चलिरहेको जानकारी दिए । ‘सरकारको समीक्षा, महासमिति बैठकको तयारी, राष्ट्रिय मेलमिलाप दिवस मनाउने र राष्ट्रिय सभा सदस्य निर्वाचनको तयारी लगायतका पाँच विषय प्रस्तावकोरुपमा छन्,’ उनले भने, ‘अब केन्द्रीय सदस्यहरूले धारणा राख्दै हुनुहुन्छ, शुक्रबार पनि त्यही क्रम रहन्छ ।’

अर्को बैठक शुक्रबार बिहान ११ बजे बस्ने मुख्यसचिव कृष्णप्रसाद पौडेलले जानकारी दिए ।

प्रकाशित : पुस १२, २०८० २१:३१
........................................................................
‘यही सरकार लम्बिइरह्यो भने भयानक अनिष्ट हुनसक्छ’



१२ पुस, काठमाडौं । प्रमुख प्रतिपक्षी दल नेकपा एमालेका अध्यक्ष केपी ओली सधैं कार्यकर्ताहरूकै बीच घेरिइरहेका हुन्छन् । उनी बिदा बस्ने कुनै बार छैन । बुधबार बालकोट निवासमा अनलाइनखबरसँग कुरा गर्न बस्नुअघि र कुरा गरिसकेपछि पनि उनी कार्यकर्ताहरूकै बीच थिए ।

ओलीले यो अन्तर्वार्तामा भर्खरै सकिएको मध्यपहाडी यात्राका केही छिटपुट अनुभूति सुनाए । सरकारको एक वर्षको संक्षिप्त समीक्षा गरे । संक्रमणकालीन न्याय सम्बन्धी विषयहरू टुंग्याउन शीर्ष नेतृत्वबीच भइरहेका छलफलको प्रगतिबारे जानकारी गराए । अनि आफ्नै प्रतिस्पर्धी पार्टी तथा नेताहरूबारे तीता–मीठा धारणा पनि सुनाए ।




एमाले अध्यक्ष तथा पूर्वप्रधानमन्त्री केपी ओलीसँग अनलाइनखबरका बसन्त बस्नेतले गरेको वार्ताको यो सम्पादित रूप हो । पूरा वार्ता अनलाइनखबरको युट्युब तथा फेसबुकमा उपलब्ध छ :

कस्तो रह्यो तपाईंहरूको मध्यपहाडी राजमार्ग यात्रा ?



हामीले पूर्वनिर्धारित कार्यक्रम र योजना अनुसार नै मंसिर १४ गते बिहान साढे ८ बजे झुलाघाटबाट सुरु गरेका थियौं । तर, झुलाघाटसम्म पुग्नलाई नै बैतडीसम्म २२० किलोमिटर लामो बाटो तय गर्नुपरेको थियो । जाँदैदेखि मैले साथीहरूमा उत्साह देखें, जाने कुरामा तँछाडमछाड थियो । तर, हाम्रो क्षमता अनुसार मान्छेहरूलाई खुवाउनु, बसाउनुपर्‍यो ।

गाउँघरमा ८, १० घरको बस्ती छ, त्यहाँ २०० मान्छे कसरी बसाउने ? त्यसकारण हामीले बस्ने र खाने ठाउँ हेर्नका लागि पनि एउटा दूरी पार गर्नुपर्ने भयो । एउटा बजारदेखि अर्को बजारसम्म पुग्नुपर्ने देखियो । अथवा एउटा सदरमुकामदेखि अर्को सदरमुकामसम्म, एउटा सघन बस्तीदेखि अर्को सघन बस्तीसम्म, जहाँ साधारण जनताले स्वयंसेवी रूपमा खाने व्यवस्था गर्छौं भन्दा पनि पुग्ने जनशक्ति चाहियो । त्यसका लागि कहीं लामो दूरीसम्म पुग्नुपर्ने, कहीं छोटो दूरीमै यात्रा बिसाउनुपर्ने स्थिति रह्यो ।

प्रत्येक इलाकासम्म संगठन भएको पार्टीलाई सजिलो छ है ?

सबै ठाउँमा सजिलो भयो । जहाँ पुग्दा पनि हामीले परिचित साथीहरू भेट्यौं । जहाँ पुग्दा पनि स्वागत गर्ने अग्रपंक्तिमा परिचित साथीहरू थिए । त्यसपछि आम जनतालाई भेट्यौं ।

तपाईंले काठमाडौं फर्केर दुईवटा कुरा भन्नुभयो : विश्वविद्यालयमा गएर, लामो समय लगाएर आर्जेको ज्ञान जत्तिकै भयो यो यात्रा । अर्को, राजनीतिक पार्टीले राजनीतिक कुरा मात्र गरेर होइन, विकासको कुरामा साँच्चिकै केन्द्रित हुनुपर्ने रहेछ । यो तपाईंमा भर्खरै आएको नयाँ सोचाइ हो ?

हाम्रो पार्टी र मेरो दृष्टिकोण कहिल्यै पनि राजनीतिलाई नितान्त राजनीति, सत्ताको खेल, सत्ताको प्राप्ति वा सत्ताको सुरक्षाको सेरोफेरोमा राख्नुपर्छ भन्ने होइन । राजनीतिलाई समाजसँग नजोडेको, अर्थतन्त्रसँग नजोडेको, जनताको जीवनसँग नजोडेको उनीहरूको समस्यासँग नजोडेको विषयका रूपमा राजनीतिलाई मैले कहिल्यै पनि बुझिनँ । मैले जुन साथीहरूलाई भन्दै आएको थिएँ, हामी विकासका पनि नेता हुनुपर्छ ।

त्यसैले हाम्रा साथीहरू विकासका नयाँ कुराहरूमा अत्यधिक रूपमा लागेका छन् । नयाँ ढंगले कृषि गर्ने, कृषि आधारित उद्योगहरू खोल्ने, कृषि उपजहरूलाई रूपान्तरण गरेर बजारमा पुर्‍याउने, कुनै पनि चिजलाई सड्न नदिने, बरु त्यसलाई सदुपयोग गर्ने र धेरै मिहिनेत नगरी प्राप्त हुने काममा छन् । हाम्रो कृषि विभाग, किसान संगठनहरू त्यसको अगुवाइ गर्न कोसिस गरिरहेका छन् । यसपल्ट जाँदा त्यो एकदम सही देखियो । जनताको जीवनस्तरमा परिवर्तन ल्याउन विकासको काममा जोडिनै पर्छ ।

अरू बेला पार्टीले कुनै अभियान चलायो भने जनतामा चुनाव आयो कि क्या हो भन्ने पर्थ्यो । अहिले चुनाव छैन । तर पछि आउने चुनावका लागि तयारी हो ?

यसको उद्देश्य चुनावसँग कतै जोडिंदै जोडिंदैन भन्ने होइन । यसको प्रतिफल फेरि गएर चुनावमा पनि प्रकट होला । मुख्य कुरा यसले महाकाली र मेचीलाई जोडेको छ । तर, यो यात्रा खाने–बस्ने जस्ता कुराहरूको प्रबन्ध अप्ठ्यारो नहुने हो भने दुई महिना लाग्ने रहेछ ।

‘अयोग्य मान्छेलाई प्रधानमन्त्री बनाएर कामै छैन । भिजन, प्रतिबद्धता भएको मान्छे चाहिन्छ । त्यस अनुसार काम भए मात्र देश बन्छ । यहाँ त भिजन भएको मान्छेलाई बदनाम गर्न खोजिन्छ, कामै गर्न दिइँदैन, सरकारबाट हटाइन्छ । अनि कसरी बन्छ देश ?’
जहाँ पनि भाषण गरिराखेको मात्रै देखिन्थ्यो, जनतासँग चाहिं कतिखेर अन्तर्क्रिया गर्नुभयो ?

बिहान–बेलुका, दिउँसो पनि हुन्थ्यो । विभिन्न ठाउँमा हामीले अन्तर्क्रियाका कार्यक्रमहरू राख्यौं । छलफलका कार्यक्रमहरू राख्यौं । धेरै ठाउँहरूमा कार्यक्रम गरेका छौं ।

तर पार्टीका जुनसुकै कार्यक्रमको ढाँचा, ढर्रा चाहिं उस्तै थिए । तपाईंले एकपटक मञ्चमा धेरै मान्छे नराखौं, खादा–माला प्रयोग नगरौं भनेर अन्तरपार्टी निर्देशन पनि जारी गर्नुभयो । तर, आफ्नै मध्यपहाडको कार्यक्रममा चाहिं मञ्चमा खचाखच अतिथि, माला–खादा वितरण भए होइन ?

त्यो किन गर्नुपर्‍यो भने यो टिममा नेताहरू गएका थिए । नेतालाई मान्छेले हेर्न पनि र बुझ्न पनि खोज्छ । त्यो नेताहरूसँग उनीहरूको भेट हुँदैन । त्यसकारण म अलिक केन्द्रविन्दुमा हुने भएँ । तर, अरू साथीहरूलाई आशनग्रहण नगराउँदा, मञ्चमा नउभ्याउँदाखेरि नमिल्ने भयो । मञ्चमा हात हल्लाउन आउने अनि दर्शकदीर्घातिरै बस्ने भन्ने पनि राय थियो । तर, मान्छेले अलिक हेर्न पनि खोज्छ ।

त्यसो भएर आखिर मञ्च बनेकै छ, नाम लिनै पर्छ । त्यहीं बस्दा हुन्छ । सरदर कार्यक्रममा धेरै जना जानुपर्दैन । जो आवश्यक छ जाने हो । जो पेपर प्रस्तोता हुन्छ, त्यो मञ्चमा बसे हुन्छ । अरू किन बस्ने ? पद, ओहोदाले मञ्चमा बस्ने होइन, कामले बसौं भन्ने कुरा हो हाम्रो ।

मठ–मन्दिर पनि प्रशस्तै पुग्नुभयो । माला, वस्त्र लगाएका तस्वीर  पनि टन्नै आए नि ?

त्यो शैलेश्वरी मन्दिरमा त्यहाँको पुजारीजीले चलन अनुसार कोही महत्वपूर्ण मान्छे जाँदा फेटा, माला, वस्त्र खालको गम्छा च्यादर ओढाइदिनुभयो । मन्दिरबाट बाहिर निस्किंदा साथीहरूले एकदम ठूलो गुरुजी जस्तो देखियो भने । त्यसपछि मैले आशीर्वाद छ भनें ।

आशीर्वाद मात्रै होइन, दायाँ हात उठाएर बुढीऔंला हत्केलामा ल्याएर तथास्तु नै गर्नुभयो नि ?

साथीहरूले मलाई एकदम सुपर पुजारी देखियो, मठाधीश नै देखियो भने अनि मैले त्यसमै तथास्तु भनें ।

नेताहरूको एकपछि अर्को भेषभुषा प्रकट हुँदैछ । प्रचण्डलाई पनि भारत मध्यप्रदेशको महाँकालेश्वरमा लगेर त्यस्तै गरे होला…

मैले त्यसरी राष्ट्रिय पोशाक नै खोलेर अरू चिज गरेको होइन । म त आफ्नो पोशाकमा छु ।

जनताको आस्थालाई सम्मान गरेको छु । त्यो वस्त्र सधैंका लागि मेरो वस्त्र होइन । म पुजारी होइन । म एउटा कर्मयोगी हुँ । त्यसकारण म सन्यासी होइन । सन्यासी नभएको नहुनाले मेरो पोशाक सन्यासी जस्तो सधैं त्यस्तो हुँदैन ।

त्यसो भए तपाईंको वस्त्रलाई अरू अर्थ लगाउन मिलेन ?

तपाईं (अन्तर्वार्ता स्थलमा) पछाडि फर्किएर हेर्नुभयो भने एउटा फोटो छ । त्यसमा बेस्सरी खादा लगाएको छ । तर म खाँदा, सुत्दा, बस्दा, उठ्दा कुनै कार्यक्रममा जाँदा त्यो खादा लगाएर हिंड्ने त गर्दिनँ । कुनै कार्यक्रम विशेषमा हिंड्दा त्यो खादा लगाइदिन्छन् ।



मध्यपहाडकै यात्रामा हुँदा तपाईंले एक ठाउँ चीनका बारेमा पनि बोल्नुभयो । तपाईंले अहिलेको सरकार चीनसँग सहयोग लिन डराउँछ भनेर केलाई इंगित गर्न खोज्नुभएको ?

सही कुरा हो । हाम्रो परराष्ट्र नीति असंलग्न, तटस्थ, कतैतिर नढल्किएको, नझुकेको, कसैको करकाप, दबाबमा नचल्ने स्वतन्त्र हो । हामी सार्वभौम देश हौं । अरूको अहित नहुने गरी आफ्नो हितमा कसैको पनि सहयोग, सहायता आदि लिन सक्छौं र हाम्रो देशको हितको पक्षमा प्रयोग गर्न सक्छौं ।

यही कुरा मैले सरकारलाई पनि सोधिरहेको छु । भैरहवा विमानस्थल बन्यो । किन चलाउनुहुन्न ? कसैले नचलाउ भनेको छैन । कोही रिसाउँछ कि भन्ने हिसाबले वा कुनै कर्मचारी आएर सोध्यो कि ? त्यस आधारमा राष्ट्रलाई नै घाटा लगाउन मिल्छ ? कुनै कर्मचारी भन्दा माथिको कसले भनेको छ त ?

सी जिनपिङले भनेको छ कि जो बाइडेनले भनेको छ कि मोदीजीले भनेको छ कि कसले भनेको छ ? कसैले त भनेको छैन नि ! कुनै देशको कर्मचारीले कसैलाई भनेको पनि हुन सक्ला । मलाई त भन्दैनन्, अरू कसैलाई भनेको पनि हुनसक्छन् । तर, त्यही कुराको पछाडि त लाग्नुपर्दैन नि !

हाम्रो राष्ट्रको हितको पक्षमा भन्न सक्नुपर्‍यो । उभिन सक्नुपर्‍यो । राष्ट्रको हित त गर्न सक्नुपर्‍यो नि ! हामी दुवै छिमेकीसँग हृदयदेखि मैत्रीभाव राख्छौं । हामीले छिमेकी भएर छुद्रता गर्नुहुँदैन ।

छिमेकसँगको सम्बन्धमा छिमेकको अहित चिताउनु पनि हुँदैन । हामी पनि चिताउँदैनौं । चीनको पनि अहित चिताउँदैनौं । अरूको प्रतिस्पर्धा होला, हाम्रो प्रतिस्पर्धा भारतसँग पनि छैन, चीनसँग पनि छैन । अरूका प्रतिस्पर्धाका पछाडि कुद्नुपर्ने कुनै आवश्यकता नै छैन ।

प्रचण्ड नेतृत्वको यो सरकार अलिकति दक्षिणतिर ढल्कियो भन्न खोज्नुभएको हो ?

पहिलो कुरा आफ्नो सत्तातिर ढल्कियो । सत्ता प्राप्ति र सत्ताको सुरक्षामा लाग्यो । त्यसमा मूल्य, मान्यता, नीति सिद्धान्त, विचार, उद्देश्य गन्तव्य केही छैन ।

तपाईंले नै खडा गरिदिएको सरकार त हो सुरुमा यो … !

यसलाई मैले नीतिगत ढंगले राष्ट्रियताको पक्षमा उभ्याउन खोजेको थिएँ । स्वच्छताको पक्षमा उभ्याउन खोजेको थिएँ । त्यो त छाड्यो नि सरकारले। प्रधानमन्त्रीजीले त्यो बाटो त छोड्नुभयो नि त !

त्यो स्वच्छता अहिले कायम छैन ?
........................................................................
रणवीर र आलियाले सार्वजनिक गरे छोरी राहाको अनुहार



काठमाडौं । राहा कपुर जन्मिएपछि रणवीर र आलियाको घरमा यतिबेला खुसीको माहोल छ । आउँदो नोभेम्बर ६ मा उनी एक वर्ष पुग्दैछिन् । राहाको एक झलक हेर्न फ्यान लामो समयदेखि अधैर्य थिए ।

यस्तोमा क्रिसमसको मौका पारेर रणवीर र आलियाले छोरी राहाको अनुहार विश्वसामु सार्वजनिक गरे । जन्मिएदेखि नै उनीहरुले राहाको अनुहार सार्वजनिक गरेका थिएनन् । राहाको झलकको तस्वीर इन्टरनेटमा भाइरल बनेको छ ।




मुम्बईस्थित कुनाल कपुरको घरमा आयोजना गरिएको क्रिसमस जमघटमा रणवीर र आलिया पनि पुगेका थिए । पहिलोपटक राहाका बाबुआमाले पापाराजीलाई छोरीको फोटो खिच्न अनुमति दिए ।

बुवा रणवीरको अँगालोमा बाँधिएकी राहा निकै क्युट देखिएकी थिइन् । राहाले सेतो र गुलाबी फ्रक लगाएकी थिइन् । उनको कपाल पिंक कलरको क्लिपले बाँधिएको थियो ।





आलियाले सान्ता हेडब्यान्डको साथ कालो र रातो फ्लोरल प्रिन्टेड ड्रेस लगाएकी थिइन् । रणवीरले कालो टिसर्ट, जिन्स र ज्याकेट लगाएका थिए । उनले छोरी राहालाई काखमा बोकेका थिए । कफी विथ करण-८ मा आलियाले राहाको बारेमा आफू सुरक्षात्मक रहेको र इन्टरनेटमा छोरीका तस्वीर लिक हुन नदिने बताएकी थिइन् ।
........................................................................
‘सलार’लाई विश्वभरबाट ४५० करोड, ‘डंकी’ले कमायो २५० करोड



काठमाडौं । प्रभास स्टारर भारतीय फिल्म ‘सलार’ले प्रदर्शनको चौथो दिन क्रिसमस बिदामा भारतीय बक्स अफिसमा ४२ करोड ५० लाख भारु कमाएको छ । योसँगै फिल्मको कुल भारतीय बक्स अफिस कलेक्सन २५१ करोड ६० लाख पुगेको छ ।

प्रशान्त नील निर्देशित फिल्मले सोमबारको कलेक्सन हेर्दा ‘एनिमल’को कीर्तिमान तोड्ने अपेक्षा थियो । यसको मुख्य कारण फिल्मले पहिलो सोमबार क्रिसमस बिदाको फाइदा पनि पाएको थियो । तर सोमबार ४२.५० करोड कमाए पनि फिल्मले एनिमलको कमाइलाई उछिन्न सकेन । रणवीर स्टारर ‘एनिमल’ले सोमबार बिदा नभए पनि ४३.९६ करोड कमाएको थियो ।




क्रिसमसको दिन ‘सलार’को हिन्दी संस्करणको अकुपेन्सी ३५.१५ प्रतिशत थियो । उत्तर अमेरिकामा यो फिल्मले हालसम्म ६ मिलियन डलरभन्दा बढी कमाइसकेको छ । चार दिनमा विश्वभर ‘सलार’को कमाइ ४५० करोडभन्दा बढी छ ।

अर्कोतर्फ शाहरुख खानको फिल्म ‘डंकी’ले पाँचौं दिन भारतमा २२ करोड ५० लाख भारुको व्यापार गरेको छ । भारतीय बक्स अफिसमा अहिलेसम्म ‘डंकी’को कुल कलेक्सन १२८ करोड १३ लाख रुपैयाँ छ । ‘डंकी’ सलारभन्दा एक दिनअघि बिहीबार रिलिज भएको थियो ।



विश्वव्यापी कमाइको कुरा गर्दा ‘डंकी’ले चौथो दिन ५४ करोड भारु कमाएको थियो । कुल चार दिनमा यसको विश्वव्यापी कलेक्सन २११ करोड रुपैयाँ पुगेको थियो । व्यापार विज्ञहरुका अनुसार फिल्मले अहिले विश्वभर २५० करोडको आँकडा पार गरिसकेको छ ।

यसअघि बलिउड व्यापार समीक्षक रोहित जैसवाल, आमिर अन्सारी र रमेश बालाले क्रिसमसमा दुवै फिल्मबाट राम्रो कलेक्सन हुने अपेक्षा गरेका थिए । डंकीले क्रिसमसमा देशमा ३० करोडको व्यापार गर्ने अनुमान गरिएको थियो । साथै सलारबाट पनि राम्रो आम्दानीको अपेक्षा गरिएको थियो । तर क्रिसमसको बिदा भए पनि दुवै फिल्मले त्यति कमाइ गर्न सकेनन् ।

सलार यो वर्ष भारतमा सबैभन्दा ठूलो ओपनिङ गर्ने फिल्म बनेको छ । फिल्मले पहिलो दिन विश्वभर १७८.७ करोड रुपैयाँ भारु कमाएको थियो, जसमध्ये भारतीय बक्स अफिसमा ९० करोड ७० लाख रुपैयाँ कमाएको थियो ।
........................................................................

आईसीसीले दोहोरो मापदण्ड अपनाएको उस्मान ख्वाजाको आरोप
अनलाइनखबर अनलाइनखबर
 २०८० पुष १० गते १६:५२

१० पुस, काठमाडौं । गाजाको समर्थनमा आफ्नै तरिकाले सन्देश दिन खोजिरहेका अष्ट्रेलियाका ओपनर उस्मान ख्वाजाले अन्तर्राष्ट्रिय क्रिकेट काउन्सिल आईसीसीले दोहोरो मापदण्ड अपनाएको आरोप लगाएका छन् ।

उनले आज मंगलबारदेखि सुरु हुने पाकिस्तानसँगको टेष्ट क्रिकेटमा आफ्नो ब्याटमा परेवाको तस्वीर अंकित गर्न र ०१:यूडीएचआर लेख्न चाहेका थिए ।

परेवालाई शान्तिको प्रतिक मानिन्छ भने संयुक्त राष्ट्रसंघको मानव अधिकारको विश्वव्यापी घोषणापत्रको धारा १ ले ०१:यूडीएचआरलाई बुझाउँछ । यो धारा अनुसार सबै मानव जाति स्वतन्त्र जन्मेका हुन् र सबैको समान मर्यादा र अधिकार छ ।

तर आईसीसीले ख्वाजाको अनुरोध अस्वीकार गरेको छ । पहिलो टेस्टमा हातमा कालो पट्टी बाँधेर खेलेकोमा आईसीसीले उनीसँग स्पष्टिकरण सोधेको थियो ।

आईसीसीले आफ्नो प्रस्ताव अस्वीकार गरेपछि उनले सामाजिक सञ्जाल इन्स्टाग्राममा एक भिडियो पोस्ट गर्दै क्रिसमसको शुभकामना दिए।

त्यो भिडियोमा उनले विश्वका धेरै अन्तर्राष्ट्रिय क्रिकेट खेलाडीको ब्याटमा लेखिएका धार्मिक संकेत र सन्देशका तस्वीरहरू देखाएका छन् । उनले इन्स्टाग्राममा लेखेका छन्, ‘सबैलाई क्रिसमसको शुभकामना, कहिलेकाहीँ तपाईले हाँस्नै पर्छ… #Inconsistent #DoubleStandards.’

उस्मान ख्वाजाले यसअघि पनि आफ्नो जुत्तामा प्यालेस्टिनी झण्डाको रंगमा ‘स्वतन्त्रता मानव अधिकार हो’ र ‘सबैका लागि जीवन समान’ लेखेर गाजालाई समर्थन गर्न चाहेका थिए तर आईसीसीले उनको प्रयासलाई पनि विफल पारेको थियो ।

आईसीसीको आचार संहिताले कुनै पनि खेलाडीले पूर्व अनुमति बिना हातब्यान्ड वा कपडा वा अन्य सामग्रीहरूमा विशेष गरी ‘राजनीतिक, धार्मिक वा जातीय’ मुद्दाहरूमा सन्देशहरू प्रदर्शन गर्न वा लगाउन पाइँदैन ।

........................................................................

यी २५ वटा आवश्यक सेवामा हड्ताल गर्न निषेध
रातोपाटी संवाददाता
रातोपाटी संवाददाता
बिहीबार, २८ मङ्सिर २०८०, २१ : ५०
यी २५ वटा आवश्यक सेवामा हड्ताल गर्न निषेध
रातोपाटी संवाददाता
रातोपाटी संवाददाता
बिहीबार, २८ मङ्सिर २०८०
काठमाडौँ ।  सरकारले आवश्यक सेवा सञ्चालन ऐन २०१४ को दफा ३ को उपदफा १ बमोजिम आवश्यक सेवामा हडताल गर्न निषेध गरी आदेश जारी गर्ने निर्णय गरेअनुसार सोको सूचना राजपत्रमा प्रकाशित गरेको छ । 

अघिल्लो साता बसेको मन्त्रिपरिषद्को निर्णयअनुसार बिहीबार राजपत्रमा २५ वटा आवश्यक सेवामा हडताल गर्न नपाइने गरी सोबारेको सूचना राजपत्रमा प्रकाशित गरिएको हो । हरेक ६–६ महिनामा   यसबारे नवीकरण गर्नुपर्ने व्यवस्थाअनुसार आवश्यक निर्णय गरिएको सरकारको प्रवक्ता समेत रहेकी सूचना तथा सञ्चार प्रविधि मन्त्री रेखा शर्माले जानकारी दिइन् ।
........................................................................
नेप्सेमा सामान्य अंकको गिरावट, ४ अर्ब २९ करोडको कारोबार
काठमाडौँ । साताको अन्तिम कारोबार दिन सेयर बजार परिसूचक नेप्सेमा सामान्य गिरावट भएको छ । अघिल्लो नेप्से सूचक १७ अंकले घट्दै २०७० अंकमा अडिएको थियो । 


आज उक्त अंकमा जम्मा १.९३ अंकको मात्र गिरावट हुँदै २०६८.९० अंकमा झरेको नेपाल स्टक एक्सचेञ्जले जनाएको छ । 


आज कारोबार रकममा समेत केही गिरावट आउँदै ४ अर्ब २९ करोड ९ लाख रुपैयाँ बराबरको १ करोड १६ लाख ५८ हजार कित्ता सेयर बजारमा किनबेच भएको नेप्सेले जनाएको छ । 


१७ अंकले नेप्से सूचक घटेको अघिल्लो दिन ५ अर्ब २४ करोड ८७ लाख २६ हजार रुपैयाँ बराबरको १ करोड ४३ लाख ३७ हजार रुपैयाँ बराबरको सेयर कारोबार भएको थियो । 


आज होटल तथा पर्यटन समूह, इन्भेष्टमेन्ट, म्यानु एण्ड प्रो, म्युचुअल फन्ड, निर्जीवन बीमा र अन्य सूचक समूहको उपसूचक धनात्मक भएका छन् भने बाँकी बैंकिङ, डेभलपमेन्ट बैंक, फाइनान्स, हाइड्रोपावर, जीवन बीमा, माइक्रोफाइनान्स र ट्रेडिङ समूहको उपसूचक ऋणात्मक भएका छन् । 

आज भिजन लुम्बिनी ऊर्जा कम्पनीको सेयर मूल्य १० प्रतिशतले बढेको छ भने ९ वटा कम्पनीको मूल्य ८ प्रतिशत माथिले बढेका छन् । यता धौलागिरी लघुवित्त वित्तीय संस्था र बीपीडब्लू लघुवित्त वित्तीय संस्थाको सेयर मूल्य भने समान १० प्रतिशतले घटेका छन् । 

........................................................................
लक्ष्मी पुनको योग्यतामाथि उठ्यो प्रश्न, संसदीय समितिले छानबिन गर्ने
नियुक्तिसम्बन्धी कागजात तीन दिनभित्र उपलब्ध गराउन निर्देशन

काठमाडौं । पशुपति क्षेत्र विकास कोषको नवनियुक्त कार्यकारी निर्देशक लक्ष्मी पुनको ‘नियुक्ति र योग्यता’माथि प्रश्न उठेपछि संसदीय समितिले छानबिन गर्ने भएको छ ।

संसद्को अन्तर्राष्ट्रिय सम्बन्ध र पर्यटन समितिको बिहीबारको बैठकमा सदस्यहरूले उनको नियुक्तिमा प्रश्न उठाएका हुन् । त्यसपछि समितिले कार्यकारी निर्देशकको नियुक्तिसम्बन्धी प्रमाणित कागजातहरू तीन दिनभित्र उपलब्ध गराउन मन्त्रालयलाई निर्देशन दिएको हो ।

समिति सभापति राजकिशोर यादवले निर्णयको माइन्युट, शैक्षिक योग्यता र अनुभवको प्रमाणपत्र, वैयक्तिक विवरणलगायत तीन दिनभित्र उपलब्ध गराउन मन्त्रालयलाई निर्देशन दिएका हुन् ।


समिति बैठकमा सांसदहरूले पार्टी कार्यकर्तालाई कार्यकारी पदमा नियुक्त गर्नु अनुचित भएको तर्क गरे ।

नेपाल मजदुर किसान पार्टीका सांसद प्रेम सुवालले कोषमा पार्टी कार्यकर्तालाई नियुक्ति दिनु नैतिकताले पनि नसुहाउने बताए । “कार्यकारी निर्देशकमा प्रधानमन्त्री र संस्कृतिमन्त्रीको पार्टीको केन्द्रीय सदस्यलाई नियुक्ति गरियो,’’ उनले भने, ‘‘यसमा योग्यताको ख्याल गरिएन भन्ने आयो ।’’


उनले प्रधानमन्त्री र संस्कृतिमन्त्रीले आफ्ना  पार्टीको मान्छेलाई नियुक्ति गर्ने हो भने संसद्ले त्यही अनुसार ऐन बनाउन पाउनुपर्ने व्यंग्यात्मक टिप्पणी गरे । ‘‘आफ्ना विश्वास पात्रलाई दिने गरी ऐन बनाइनुपर्‍यो,” सुवालले भने, “होइन, त्यस्तो ऐन नभएका बेलामा आफ्नो पार्टीको मान्छेलाई राख्न नैतिकताले पनि मिल्दैन ।”

सुवालले जिम्मेवार पदमा बस्ने व्यक्तिले आफ्ना मान्छे भन्दा पनि जनताले खान पाए कि पाएनन् भन्न ध्यान दिन सुझाव दिए ।

राष्ट्रिय स्वतन्त्र पार्टी (रास्वपा) का सांसद शिशिर खनालले पुनको योग्यतामा प्रश्न गरे । “कोष कार्यकारी निर्देशक नियुक्तिका लागि योग्यता के हो ? कार्यकारी निर्देशकमा नियुक्त हुनुभएकी लक्ष्मी पुनको योग्यता पुगेको छ कि छैन ?,” उनले प्रश्न गरे ।

एमालेका सांसद एकनाथ ढकालले पनि समानुपातिक सूचीमा सूचीकृत व्यक्तिलाई जिम्मेवारी दिइनुबारे प्रस्ट पार्न आग्रह गरे । उनले भने, “समानुपातिक उमेदवार हो भने त्यो कायम रहँदासम्म राज्यका कुनै पनि निकाय नियुक्ति दिन पाइँदैन । समानुपातिक उमेदवारमा नाम सूचीकृत  भए या नभएको के हो ? प्रस्ट पार्दिनुपर्‍यो ।”

एमालेकै सांसद सम्झना थपलियाले प्रश्न गरिन्, ‘‘पशुपति कोषको कार्यकारी निर्देशकमा सरकारले स्वच्छ छवि भएको भेटेको हो ?’’

उनले पनि पशुपति जस्तो ठाउँमा राजनीतिक व्यक्तिलाई नियुक्ति दिनुको कारण प्रस्ट पार्न आग्रह गरिन् ।

उता राप्रपाका सांसद धवलशमशेर राणाले त क्रिस्चिय धर्मका व्यक्तिलाई पशुपतिको कार्यकारी निर्देशक नियुक्त गरेको दाबी गर्दै छानबिन गर्नुपर्ने माग राखेका छन् ।

“लक्ष्मी पनि क्रिस्चियन धर्ममा विश्वास गर्ने मान्छे हुन् भन्ने कुरा व्यापक आयो । यदि उहाँ साँच्चिकै किस्चियन धर्ममा विश्वास गर्ने मान्छे हो भने यो अनर्थ गरियो । हाम्रो विश्वासमाथि कुठराघात गरेको हो,” उनले भने ।

उनले छानबिन हुनुपर्ने माग राख्दै भने, “हामी विश्वका हिन्दूहरूको विश्वासको, आस्थाको केन्द्रबिन्दु पशुपतिनाथको कार्यकारी निर्देशकमा फरक धर्मावलम्बीको हुनुहुँदैन भन्ने हामी सबैलाई जानकारी छ । यसमा छानबिन हुनपर्छ ।”

बचाउमा माओवादी सांसद

समितिमै माओवादी सांसद छिरिङ ल्हामु लामाले कर्णालीको एउटा महिलालाई कार्यकारी निर्देशकमा नियुक्ति गर्दा उनीमाथि प्रहार भएको बताएकी छन् । 

बैठकमा बोल्दै सांसद लामाले पुनको बचाउ गर्दै मानहानि हुने गरी विभिन्न टीकाटिप्पणी गरिएको बताइन् । बैठकमा अन्य सांसदहरूले कार्यकारी निर्देशक नियुक्तिमाथि प्रश्न उठाएपछि उनले बचाउ गरेकी हुन् ।

“कर्णालीको एउटा महिलालाई कार्यकारी निर्देशकमा नियुक्ति गर्दा उहाँमाथि प्रहार भयो । यो प्रहार महिला, धर्म, भेगमाथिको प्रहार भएको हो । यसप्रति मेरो घोर आपत्ति छ,” उनले भनिन् ।



........................................................................
नेपालको राजनीतिमा अचेल सबै ठूला दलका नेताहरू एकअर्कालाई भ्रष्टाचारी साबित गर्न व्यस्त छन्। तर यो भ्रष्टाचार नियन्त्रण गर्नका लागि होइन। यो सब नाटक एकअर्कालाई तर्साउने, धम्काउने र सत्ता टिकाउने कसरी र सत्ता ढाल्ने कसरी भन्ने खेल र षड्यन्त्रको अंग भएको छ।

ठूला नेताहरू तानिने सम्भावना बढेर गयो भने तिनै ठूला नेताहरूको सम्मेलन भएर यी काण्डहरूलाई कुन लक्ष्मणरेखाभित्र राख्ने भन्ने विषयमा सहमति हुनेछ। जनता अलमल्याउने नौलो प्रयोग सुरु भएको छ।

कसरी अलमलाउने?

जनतालाई सरकार र प्रतिपक्ष सबै भ्रष्टाचारविरुद्ध एक भएका छन् भन्ने सन्देश दिन छानबिन सुरु हुन्छ। तर यसको निश्चित सीमा तोकिन्छ। अचेल गिरीबन्धु टी इस्टेटको नाम खूब सुनिन लागेको छ। हुन पनि राजमार्गमा जोडिएको ५०० बिघा जमिन बेचेर अर्को कुनै खोलाको बगरमा सट्टाभर्ना ५०० बिघा दिन पाइन्छ भने त्यसबाट हुने अर्बौंको नाफामा हिस्सेदारी गर्न क्रान्तिकारीहरू अघि नसर्ने कुरै भएन। तर गिरीबन्धु टी इस्टेटको कुरा उठाउँदा प्रतिपक्षले क्यान्टोनमेन्टकै भ्रष्टाचारबारे फेरि संसद् बन्द गर्न लाग्यो भने आश्चर्य नमाने हुन्छ। अन्तमा ‘तिमीले गरेको चोरीबारे म दबाब दिन्नँ, मैले गरेको चोरीमा तिमीले पनि फाइल खोल्न हुन्न’ भन्ने सर्तमा सम्झौता भएर सबै फासफुस हुने यथार्थमा परिणत हुनेछ। यस क्रममा साँच्चिकै कस्सिएर अनुसन्धान गर्छु भन्ने अफिसरहरूको सरुवा हुनु अनिवार्य हुन आउँछ, जस्तो अहिले भइरहेको छ। यस सिलसिलामा गृहमन्त्रीले धेरै अडान राखे भने र दसैं मनाउन उनले सिंहदरबारबाट आफ्नो गोरखाको घरतर्फ सोझिनुपर्‍यो भने आश्चर्य नमाने हुन्छ।

राजनीतिमा अपराधीकरण र भ्रष्टाचारले जरो गाड्दै गएको हाम्रो देशमा सबै ठूला पार्टीका ठूला नेताहरू भ्रष्टाचारमा फसेका छन्। त्यसकारण यस्तो परिवेशमा भ्रष्टाचारीहरूले राम्रै संरक्षण पाउँछन्। सकेसम्म मुद्दै दर्ता हुँदैन। यदि दर्ता भयो भने अब कसरी जोगिने भन्ने कुरो आउँछ। यसका लागि दुई उपाय अपनाइन्छन्। पहिलो, प्रहरीले फाइल तयार गर्दा ठूला ‘महान्’ नेताहरूलाई जोगाएर प्रतिवेदन तयार गरिन्छ। यो विषयमा सत्ता र प्रतिपक्षबीच अघोषित समझदारी र गठबन्धन कायम हुन्छ। यसअनुरूप मुद्दा कमजोर पारी पठाएपछि महान्यायाधिवक्ताको कार्यालयबाट त्यसलाई ‘सरसफाइ’ गरिन्छ र त्यो अदालत पुग्छ। अर्थात्, सकेसम्म मुद्दै नहाल्ने, हालिहाले पनि मुद्दा कमजोर बनाएर अदालत पठाउने र निर्दोष साबित गर्ने कागजी वातावरण बनाउन मुद्दा हाल्ने संस्थाले नै प्रयास गर्नेछ।

अदालतमा एक पटक मुद्दा दर्ता भयो भने केही समयपछि यो जनताको मनबाट टाढा हुँदै जान्छ। जनताको मन अरू नै विषयमा अलमलिएका बेला अदालतलाई प्रभावमा पारेर आफ्नो दुनो सोझ्याउने काममा पनि सरकारी पक्ष र प्रतिपक्ष मिलेर काम गर्ने सम्भावना प्रबल हुन्छ। यसको सबैभन्दा जबरजस्त उदाहरण त वाइडबडी काण्ड नै छ। यो काण्डमा संसदीय समितिले झन्डै ५ अर्ब रुपैयाँको भ्रष्टाचार भयो भनी नाम किटेरै कारबाहीको सफारिस गर्‍यो। ठूलो होहल्ला भयो। जनस्तरमा उठेको आक्रोश मत्थर गराउन त्यसबखतको सरकारले गोविन्दप्रसाद पराजुलीको संयोजकत्वमा ४५ दिनपछि प्रतिवेदन पेस गर्न निर्देशन दियो। तर ४५ दिनसम्म पराजुलीले नियुक्तिपत्रै पाएनन्। आयोग बन्दै बनेन र अहिलेको सरकारले पनि वास्ता गरेको छैन। किनभने, यो अर्बौंको भ्रष्टाचार र लुटतन्त्रमा सायद तीनै ठूला पार्टीले राम्रो आम्दानी गरेका छन्। जनताको सम्पत्तिमा जहानियाँ शासनलाई बिर्साउने गरी लुटेको अनुमान छ। मुद्दा परे पनि न्यायालयबाट उन्मुक्ति दिलाउने या सजाय दिनैपर्ने अवस्था देखियो भने पनि सानालाई सजाय दिलाउने र ठूलालाई छुटाउने अभियानमा अहिले देखिएका तीनै राजनीतिक दल सक्रिय हुनेछन्। किनकि अहिले देश हाँक्ने र प्रतिपक्षमा बस्ने ठूला नेताहरू सबै १५ वर्षदेखि गणतन्त्रका नाममा गरिएको लुटमा हिस्सेदार छन्।

नयाँ पिँढीको संलग्नता

हालसम्म देखिएका ठूला भ्रष्टाचार काण्डहरूमा ठूला दलका ठूला नेताहरू मात्र नभएर उनीहरूका सुपुत्र (कुपुत्र?) हरूको पनि गहिरो संलग्नता देखिएको छ। बाबु पुस्ताले बन्दुक बोके, राजनीतिक आस्था बोकेर ज्यानको बाजी लगाएर अहिले विभिन्न पदमा पनि पुगे। यस्तो संघर्ष गरेका व्यक्तिहरू आफू सत्तामा हुँदा किन भ्रष्ट भए? अनि यस क्रममा आफू मात्र नभएर आफ्ना युवा सन्तानहरूलाई पनि भ्रष्ट बनाए र आफ्ना सन्तानको भाग्यमाथि ठूलो खेलबाड गरे। बाबु पुस्ताले कलिला युवा छोराहरूका निधारमा ‘भ्रष्ट’ डाम्ने काम किन गर्‍यो?

माथिका प्रश्नहरूबारे विचार गर्नु जरुरी हुन्छ। भविष्यले ठीक–बेठीक जे भन्ला, बाबु पुस्ताले संघर्ष गरेकै हो। आफ्ना केही आस्था अगाडि सारेर त्यसका लागि ज्यानको बाजी लगाएकै हो। तर विद्रोहपछि सफलतामा पुगेयता किन यस्तो विकृति? त्यो संघर्षको बेलाको आस्था कहाँ पुग्यो? बीपी कोइरालाले एक पटक भन्नुभएको थियो— क्रान्तिपछि निस्कने सुकिलो लुगा लगाउनेहरूसँग फेरि संघर्ष गर्नुपर्नेछ। हुन पनि एमाले होस् या कांग्रेस वा माओवादी, सबैले आन्दोलनपछि किन आन्दोलन लडेको भन्ने प्रश्नलाई एकातिर राखेर ‘अब सुकिला लुगा लगाउने, काठमाडौंमा महल बनाउने, बेलुका रिल्याक्स गर्ने, विदेशी रक्सी पिउने र करोडौंको टोयटा गाडीमा कुद्ने’ नयाँ जीवनशैलीका पक्षपातीका रूपमा आफूलाई सफलताका साथ रूपान्तरण गरे। अलिअलि दुःख पाएका कार्यकर्तालाई मूल टेबलबाट खसेका टुक्राटुक्री खाओ भनी निर्देशन दिए। कसैको लाजै नमानीकनै हिजोका आन्दोलनकारी अब आकाश छुने भ्रष्टाचारमा संलग्न भए। यो यति स्वाभाविक रूपमा भयो कि सायद उनीहरूलाई हेक्कै भएन।

बाबु पुस्ताको अनाचार र भ्रष्टाचारलाई छोरा पुस्ताले नियाल्ने भयो। अब छोरा पुस्ताका लागि सत्ताको दुरुपयोग गरेर अथाह पैसा कमाउनु क्रान्तिकारी मान्यताको अघोषित सिद्धान्त हो भन्ने चिन्तन स्वीकार्य हुने नै भयो। त्यसैले सत्तामा आएका ‘छोटे राजा’ हरूका नयाँ ‘युवराज’ हरूका मनमा नेपाल भनेको बाबुको छत्रछायामा जति सकिन्छ, नेपाली जनताको भविष्यसँग सिकार खेलेरै भए पनि पैसा कमाउनु नैतिक हो, जायज हो भन्ने मूल्यमान्यता जमेर बस्यो।

आफ्ना सन्तानलाई अनैतिकतातिर धकेल्ने काम नेपालका ठालु नेताहरूले गरे। आफ्नो अनैतिकताको बोझ आफ्ना कलिला सन्तानहरूलाई बोकाए। अनैतिक काम गर्नु राजनीतिको अभिन्न अंग हो भन्ने मान्यतालाई आफ्ना सन्तानको मान्यता बनाइदिए। यस अर्थमा आफ्नो छोरा पुस्ताको भाग्यमा लात हान्ने काम बाबु पुस्ताले गर्‍यो। यस अर्थमा यो बाबु पुस्ताले छोरा पुस्तामाथि ठूलो अन्याय गरेको छ। बाबु पुस्ताको यस्तो नैतिक पतनले छोरा पुस्ता

मात्रै नभएर समस्त नेपाली युवाहरूमा अपराध गरेर धन कमाउनु राजनीति हो र ठीक काम हो भन्ने मान्यतालाई वैधता दिएको छ। नेताहरूका छोराछोरीको राष्ट्रदोहन गर्नु ठीक हो भन्ने मान्यताले हजारौं माओवादी युवामा कस्तो सन्देश प्रवाह गरेको छ? ‘नेताहरूका सन्तानले चोरेर खानु नैतिकता हो भने हामीले मौका पाएका बेला लुट्नु कसरी अनैतिक’ भन्ने प्रश्न आउँदैन र? बाबु पुस्ताको अनैतिकता र लोभका कारण एउटा सम्पूर्ण युवा पिँढी देशमारा प्रवृत्तिमा लागेको छ। यो अपराधलाई कानुनले चिन्ला या नचिन्ला, तर इतिहासले धिक्कार्नेछ।

सैद्धान्तिक विचलन

अब प्रश्न आउँछ, क्रान्तिकारी नैतिकताको व्याख्या गरेर कहिल्यै नथाक्नेहरू किन बिग्रिए र पतित भए? यहाँ मार्क्सवाद–लेनिनवादको परिवेशबारे चिन्तन गर्नुपर्नेछ। मार्क्सले मानव सभ्यताको इतिहास विभिन्न सामाजिक–आर्थिक र यससँग जोडिएको चेतनाबाट निर्देशित भएर संघर्षमा पुग्ने र त्यसपछि नयाँ संसार रच्ने सपना पेस गरेका थिए। पुँजीवादी व्यवस्था फालेपछिको यो नयाँ संसारबारे मार्क्सको नवीन र रोमाञ्चकारी कल्पना थियो तर प्रक्रिया, संरचना र कार्यक्रम थिएन। धार्मिक गुरुहरूले मोक्षको कल्पना गरेजस्तै समाजवादी मोक्षको सपना विहंगम थियो। मार्क्सको अन्त्यपछि यसलाई व्यवहारमा उतार्ने काम लेनिन र युवा स्टालिनको काँधमा आयो। यस क्रममा कम्युनिस्ट पार्टीका लागि नैतिकताबारे लेनिन सुरुमै बुर्जुवा नैतिकता नमान्ने घोषणा गर्छन् र भन्छन्, ‘हामी वर्गविशेषको अवधारणासँग जोडिएको बुँदाबाहेक अरू नैतिकता मान्दैनौं। हाम्रो नैतिकताले सर्वहाराको वर्गसंघर्षभन्दा माथि हुँंदैन। हाम्रो मुख्य उद्देश्य पुँजीवाद समाप्त गर्ने र राज्यशक्तिको प्रयोग गरेर सर्वहाराको अधिनायकत्व कायम गर्ने हो’ (हेर्नुस्— लेनिन संकलित रचना, १६, पृ. ४४८)। लेनिनको यो मन्त्रले माओवादीलाई संघर्षको संगठनात्मक आधार दिएको थियो होला तर पुँजीवादी व्यवस्था र संसद्वाद नाश गर्ने नारा दिएर संसद्वादमा जमेको माओवादी र अन्य वाम मित्रलाई लेनिनको सल्लाह बमोजिम जसरी पनि सत्तामा अडिनु र सत्ता क्याप्चर गर्नु प्रमुख काम भएको छ। यो कामका लागि भ्रष्टाचारबाट सम्पत्ति कमाउनु र त्यसैको आडमा राजनीति गर्नु नयाँ क्रान्तिकारी नैतिकता भएको छ। यथार्थता के छ भने, आजको नेपालका वामपन्थीहरूसँग न वामपन्थी सिद्धान्त छ न पुँजीवादी अवधारणामा निहित चेतना। नेपालका वामपन्थीहरू ब्याट्री सकिएको टर्चलाइट बोकेर घरभित्र पसेको मान्छेले जस्तो अँध्यारोमा जे पाइन्छ, त्यो खल्तीमा हाल्दै हिँडेका छन्। संघर्षको समयमा अपनाएको चेतना धेरै पहिले ध्वस्त भइसकेको छ। त्यस बेला जम्मा गरेका गोला–बारुद ‘खोला’ ले बगाइसकेका छन्। अब सत्तामा टिक्न देशदोहनबाहेक अर्को विकल्प छैन। त्यसकारण नेपालका वामपन्थी र क्रान्तिकारीको नैतिकता जनताको सम्पत्ति लुटेर सत्तामा अडिने दलदलमा फसेको छ। यही नयाँ नैतिकता क्रान्तिकारी नेताहरूले आफ्ना सन्तानलाई सिकाएका छन्। र, दोष युवा छोराहरूको भन्दा यो देशमारा नियतलाई आफ्ना सन्तानमा हस्तान्तरण गर्ने बाबु पुस्तामा पुगेको छ।

आउँदा दिनहरू देशका लागि सहज छैनन्। सबै ठूला नेता भ्रष्टाचारमा परिन्छ कि भनेर एकअर्कासँग डराएका छन्। यो संकटबाट पार पाउन आज देखिएको खोटो नियत र जनतामारा गतिविधिलाई फासफुस पार्ने राष्ट्रिय समझदारी हुनेछ। सबै ठालु नेताहरूले सहकार्यका लागि आआफ्नो लक्ष्मणरेखा कोरिसकेका छन्। तर देश भित्रभित्रै अशान्त छ, आन्दोलित छ, पार्टीहित र राष्ट्रिय हितबीचको खाडल अझ बढेर जाने प्रायः निश्चित छ। यो सब खेलको अन्तमा आजको विश्वमा देखिएको शक्तिसंघर्षको एउटा केन्द्रविन्दु नेपाल हुने हो कि भन्ने आम चिन्ता चुलिँदै गएको छ। 
.....................................................................................
मधेश प्रदेशमा गतिलो बाटो सकिएर जब कच्ची बाटो सुरु हुन थाल्छ तब बुझ्नुपर्ने हुन्छ— कुनै दलित बस्ती नजिकिँदै छ। आज पनि बहुसंख्यक दलित बस्तीहरू राम्रा सडकको सम्पर्कबाट वञ्चित छन्। धनुषा जिल्लाको एउटा गाउँ हो— झिंझा। अहिले यो विदेह नगरपालिकाको चौहद्दीभित्र पर्छ।

बसगजा र कटार नदीको बाढीबाट आप्लावित भैरहने यो गाउँको विशेष चिनारी छ। यस्तो चिनारी जसले पुस्तौंदेखि पछ्याइरहेको छ। स्थानीय बासिन्दाहरू त्यो चिनारीलाई लुकाउँदैनन्। उनीहरू आफूलाई लुकाउन चाहँदैनन्। उनीहरूले विरासतमा जे पाएका छन्, नवागन्तुकलाई त्यही सुनाउँछन्। उनीहरूसँग गफिँदै गर्दा मैले भगवत रावतको काव्यपंक्ति सम्झिरहेको थिएँ— ‘मुझे एक भाषा चाहिए / जो उसकी आँख को आँख कह सके / और जिसका अर्थ / सिर्फ आँख हो।’

खुला समाजमा निरन्तर सार्वजनिक परीक्षण भैरहन्छ। तर राज्यकोष लुटका अनेक काण्डले निरन्तरता पाइराखेको यो समय कसैले पनि धक फुकाएर यो स्विकार्दैन, ‘मेरा आफन्त लुटेरा थिए वा छन्।’ झिंझाको एउटा समुदाय भने सगर्व सुनाउने गर्छ, ‘हाम्रा पुर्खा डाकु थिए।’ उनीहरूको मूल पेसा नै डकैती थियो। उसो त यस्तै कर्म गरेर बाँच्ने छेउछाउका अकौडा, नरहियाजस्ता गाउँहरू पनि छन्, तर झिंझा पूर्वडाकाहरूको गाउँको प्रतीकजस्तो बन्यो। सन् १९७२ मा भारतको चम्बल घाटीका डाकुहरूलाई आत्मसमर्पण गराइँदा लोकनायक जयप्रकाश नारायणले भनेका थिए, ‘हामी यी डाकाहरूलाई हिरो बनाउन चाहँदैनौं। हामीले त यिनीहरूलाई केवल नागरिक बनाउन खोजेका छौं।’ व्यवस्थाहरू परिवर्तन भइरहे तर झिंझावासीलाई कसैले पनि उनीहरूकै आँखाबाट हेर्न चाहेन। आज पनि उनीहरू आधारभूत नागरिक सुविधाबाट वञ्चित छन्। जसको कोही छैन, त्यसका लागि सरकार हुनुपर्नेमा लोकदेवता सलहेशका यी भक्तहरू अझैसम्म सलहेशलाई नै गुहार्नुपर्ने अवस्थामा बाँचिरहेका छन्। भविष्य फेरिने कुनै संकेत जनकपुरको सत्ताले दिएको छैन। समय फेरिएको पक्का हो, शासकीय मनोवृत्तिमा भने खासै बदलाव आएको छैन।

डाकाबहुल गाउँको परिचयमा अभ्यस्त झिंझावासीसँग सुनाउनपर्ने अर्को के नै छ र? भोट माग्न आउनेहरू केही गुलिया वाचा गर्छन्। चुनाव सकिएलगत्तै बेपत्ता हुन्छन्। रिपोर्टिङका लागि पुग्ने सञ्चारकर्मीहरू यहाँका पूर्वडाकाहरूको खोजी गर्छन्, तिनको स्वीकारोक्ति सुन्छन्। आफ्ना मिडियाका लागि तस्बिर एवं सामाजिक सञ्जालका लागि तिनै डाका कहलिएकाहरूसँग सेल्फी खिचेर बिदाबारी हुन्छन्। वर्षौंदेखि यस्तै चल्दै आइरहेको छ। निकट अतीतसम्म पनि त्यहाँका वरपीपलमा गोहीको आँसु कति बग्यो–बग्यो ! थानेदारहरू आजपर्यन्त त्यहाँ तुजुक देखाउन पुग्ने गर्छन्। सत्ताले जहिले पनि बहिष्कृत समुदायहरूलाई ठाउँमा राख्न तिनैमध्येको महत्त्वाकांक्षी व्यक्तिलाई प्रयोग गर्छ। भनिन्छ, जसले इतिहासको व्याख्यालाई आफ्नो स्वार्थअनुकूल स्थापित गर्न सक्छ, बर्तमानलाई निर्देशित र नियन्त्रण गर्ने अधिकार पनि उसैले पाउँछ। विगतमा पञ्चायती शासनका हर्ताकर्ताहरूले यी डाका कहलिएकाहरूको प्रयोग प्रजातन्त्रवादी सेनानीहरूलाई तह लगाउन गरे। अहिले सुन तस्करी गराएर आफ्नो राजनीति सपार्न उद्यत वर्गजस्तै तत्कालीन समयमा चतुर प्रशासकहरूले सीमान्त गाउँका यी बासिन्दाहरूलाई एउटा ‘लुट उद्योग’ का अभिकर्ता बनाए। स्थानीय जमिनदारहरूले यिनकै पाखुराका भरमा विपक्षीलाई कज्याए। पञ्चायत ढल्यो, तर झिंझावासीलाई प्रयोग गर्ने नुस्खा बदलिएन।

प्रसिद्ध अहिंसावादी विनोवा भावे चम्बल घाटीका डाकुहरूलाई ‘डाकु’ को साटो ‘बागी’ भन्न मुनासिब ठान्थे। त्यहाँको एउटा प्रार्थनासभामा उनले भनेका थिए, ‘मान्छेहरू भन्छन्— यहाँ चोरी–डकैतीको समस्या छ। यो समस्याको मुख्य कारण हो— गरिबी, व्यक्तिगत दुश्मनी र प्रहरी। यो समस्याको चौथो कारण हो— दलगत राजनीति र चुनाव। यदि यी समस्यालाई दूर गर्न सकियो भने डाकुहरूको समस्या सोझै हल भैहाल्छ।’ प्रेम र करुणाका साथ झिंझावासीसँग गफ गरियो भने तिनीहरूका समस्याको जडमा पनि यिनै कुरा भेटिन्छन्। समस्याको जरो निकै गहिरो छ। यो समुदायको जुझारुपनको इतिहास गाउँको भौगोलिक अवस्थिति, वरिपरिको जातीय शक्ति संरचना र राज्यतन्त्रको मानस एवं राजनीतिको चरित्रमा लुकेको छ। समस्याको जरो उखेल्ने चेष्टा नगरी झिंझावासीको स्थायित्व, गतिशीलता एवं उन्नति सम्भव हुन्न। यिनीहरूको अपरिपक्व व्यवस्थापनले त समाजलाई नै असफलतातिर उन्मुख गराउन सक्छ।

झिंझावासीका संघर्षका कथाहरूलाई सामान्यीकरण गर्न गाह्रो छ। ‘पलायन वा पुनर्वापसी’ वर्तमानप्रति असन्तुष्ट झिंझावासीहरूको फरक खालको अभिव्यक्ति हो। यही असन्तुष्टिका कारण चुप लागेका झिंझावासीलाई निष्क्रिय भएको ठान्नु बहुतहका सरकारको भ्रम हो। दशगजानजिकको मधेशको यो गाउँमा आज पनि वर्षाका बेला कोही बिरामी भए खाटमा बोकेर उपचारका लागि बाहिर लैजानुपर्ने बाध्यता छ। जग्गाधनी पुर्जा छैन। सबैका घरमा चर्पी छैनन्। पालिकाकै अन्य स्कुलभन्दा यो गाउँको स्कुल बेहाल छ। छुवाछुत निमिट्यान भएको छैन। प्रसूति प्रायः घरमै हुन्छ। युवाहरू काम गर्न चाहन्छन् तर काम छैन। बाह्रै महिना खेतमा कमाउन सकिँदैन। ज्यालादर न्यून छ। ऋण दिनेहरू यतिखेर हच्किएका छन् अनि बिनापैसा बाहिरिने कसरी? बेलाबखत बाढी दुःख दिन आइपुग्छ नै। पूजागृह ठडिएको छ, यता सामुदायिक भवनमा आहाल जमेको छ। गाई–भैंसीको दूध बेच्न पनि टाढा जानुपर्छ। पारिपट्टिका आफन्तहरूको जीवनस्तर तुलनात्मक रूपमा बढिया छ।

‘झिंझावासी’ शब्द सुन्दैमा एक थरीले नाक खुम्च्याउँछन्। पहिलापहिला पनि झिंझा पुगेकाहरूलाई लाग्ला, यो त विगतको जस्तो दुर्गम छैन, तर जे सामुन्ने छ, त्यो अपुग र अधकल्चो छ। प्रहरी–प्रशासनको वक्रदृष्टि कायमै छ। उनीहरू बिरालोलाई बिरालो साबित गर्न उद्यतझैं छन्। औसत व्यक्तिको दैनिकी कठिनाइपूर्ण छ। यस्तोमा उनीहरू फेरि पुरानै पेसामा फर्किनु? शान्तिपूर्ण जीवन जिउने एउटा सामूहिक सपनाको चिहान खन्न मानौं राज्य स्वयं अग्रसर छ। कसरी बचाउने झिंझावासीलाई? लोकतन्त्रले अर्थ हराउँदै गएको सन्दर्भमा कतै पिटर मायरले लेखेका थिए, ‘जनता अर्ध–सार्वभौम छन् भन्ने मान्यता पनि स्खलित हुँदै गैरहेको छ। लोकतन्त्रमा लोक नै हराएको छ।’

झिंझावासी–मुक्तिको मुद्दा आमूल राजनीतिक, आर्थिक, सामाजिक, सांस्कृतिक रूपान्तरणसँग जोडिएको छ। बहुतहका सरकार आएपछि राजनीतिक रूपान्तरण केही हदसम्म भएको मान्ने हो भने चुनावका बेला यहाँको भोट खोजिन्छ। जित्नेले फेरि यिनीहरूलाई अछुत ठान्छ। कारणमा भन्ने गरिन्छ, ‘तिमीहरूले मलाई त भोट नै हालेनौ !’ ‘घरछेउकै सरकारलाई किन दबाब दिँदैनौ?’ भन्ने पंक्तिकारको प्रश्नमा जवाफ सुनिन्छ, ‘चोर उचक्के डाकुओं को तुम कहते हो सरकार कहूँ?’

हाम्रो समाजमा डाकु र बागीहरूका अनेक कथा सुनिन्छन्। तिनीहरूका हृदय परिवर्तन भएका किंवदन्तीहरू पनि प्रशस्त सुनिन्छन्। वाल्मीकिदेखि अंगुलिमालसम्मका कथा सहजै स्मृतिमा आउँछन्। सन् १९७० को दशकमा भारतमा विनोवा–जयप्रकाशहरूले सामूहिक विवेकको प्रयोग गरी सयकडौं डाकुलाई सहज जीवनमा फर्काएका थिए।

आधुनिक समयको यो चमत्कृत तुल्याउने पाठ हो। यता विक्रम संवत्को २०४० को दशकमा पञ्चायती शासकले झिंझावासीहरूलाई ‘बक्सिस’ का रूपमा सर्लाहीमा पुनर्वास गराए। झिंझाबाट केही घरपरिवार आएर बसेको बस्ती हाल लालबन्दी नगरपालिकामा छ। झिंझामै रहिरहेका र त्यहाँबाट बसाइँ सरेकाहरूको जीवनस्तर तुलनात्मक रूपमा फरक छ। नयाँ ठाउँमा पुगेकाहरू अलि उक्सिएका छन्। कारण बताउनेहरू भन्छन्, ‘झिंझाको अवस्थिति सघन मधेशी बसोबास रहेको क्षेत्र हो जहाँ थिचोमिचो बढी छ। यता सर्लाही पुगेकाहरूले छरछिमेकमा पहाडे समुदायलाई पाए र उनीहरूबाट स्वीकार्यता पाए।’ उसो त यसको समाजशास्त्रीय अध्ययन नै गर्नुपर्छ।

सर्लाहीमा गरिएको प्रयोग हृदय परिवर्तनको उपक्रम थिएन। झिंझावासीलाई डकैती छाड्नुपर्छ भनी अभिप्रेरित गर्न पनि कोही आएन। बरु, उल्टै आफ्नो स्वार्थका लागि उनीहरूलाई लठैत बनाउन चाहनेहरू देखिए। समयको झन्झाबातले झिंझावासीहरू धेरै कुरा सिकाइसकेको छ, उनीहरूले आफूलाई सही गोरेटामा हिँडाउन चाहेका छन्। यो उनीहरूको स्वयंको छनोट हो। प्रत्येक पूर्वडाकाको कथा फरक छ तर शान्तिपूर्ण जीवन जिउने चेत सामूहिक हो। यस्तोमा तिनै पुराना कथाहरू सुनाउन एक प्रकारको झिंजो मान्छन् उनीहरू। उनीहरू पाखुरा चलाएर आफ्ना पुर्खाको कथालाई विस्मृतिमा धकेल्न चाहन्छन्। अब अतीतसँग सम्बन्धविच्छेदको कृतसंकल्प समाजका लागि अन्तिम मौका पनि हो। तसर्थ झिंझाको सवाललाई मानव अधिकारको कोणबाट समेत हेर्नुपर्छ। झ्याउँकिरीले प्रहरको जनाउ दिएजस्तै झिंझाले सत्तापतिहरूलाई भविष्यको रूपरेखा कोर्न सूचना दिँदै छ। अहिलेसम्म उपेक्षा गरेर बसेको सत्ताले अब त झिंझाको बोली सुन्ला कि?
................................................................................
अमेरिकामा चुनाव कहिले हुन्छ? हाजिर जवाफहरूमा अक्सर यो प्रश्न सोधिन्छ। र जसले ‘हरेक चौथो वर्षको नोभेम्बर महिनाको पहिलो मंगलबार’ भन्ने जवाफ दिन सक्छ, उसैले अंक ल्याउँछ। विद्यार्थीकालमा रटिने यस्ता सामान्य ज्ञानका प्रसंगले लाग्ने गर्थ्यो, नेपालमा चाहिँ चुनाव कहिले हुन्छ?

उत्तर खोजबिन गर्दा निक्लने तथ्य निराश पार्ने खालको थियो। चुनावको साह्रै छोटो इतिहास भएको र त्यसमा पनि हुने–नहुने कुनै टुंगो नभएको हाम्रो निर्वाचनमा निष्ठा र निष्पक्षताका दृश्य–अदृश्य प्रश्नहरू ज्यादा जोडिएका छन्।

हालसम्म उपलब्ध ऐतिहासिक तथ्यले भन्छ, इसापूर्व ५०८ वर्षअघि पृथ्वीमा पहिलो चुनाव भएको थियो, प्राचीन युनानको नगरराज्य एथेन्समा। त्यसको २४६७ वर्षपछि नेपालमा पहिलोपल्ट चुनाव भयो, २०१५ सालमा। तर, दुई वर्ष नपुग्दै जननिर्वाचित सरकारलाई राजा महेन्द्रले कू गरेपछि अर्को प्रजातान्त्रिक निर्वाचनका लागि ठूलो संघर्ष गरेर ३० वर्ष कुर्नुपर्‍यो। त्यसपछि २०५१, २०५६, २०६४, २०७०, २०७४ र २०७९ गरी जम्मा ६ वटा आम निर्वाचन भए। तिनमा पनि, दुई चुनाव त संविधानसभाका लागि भएका थिए। यसरी हेर्दा, सुरु भएको ६५ वर्षमा नेपालमा जम्मा आठ पटक आम निर्वाचन भए। यी प्रत्येक निर्वाचनको मिति तोक्ने बेला धेरथोर राजनीतिक दाउपेच हुने गरेको देखिन्छ।

आवधिक र पारदर्शी निर्वाचन लोकतन्त्रको पहिलो आधार हो। हालसम्मका चुनावी अनुभवलाई विश्लेषण गर्दै निर्वाचन आयोगले निर्वाचन सम्बन्धी कानुनहरूको संशोधन र एकीकरण गर्ने विधेयक मस्यौदा गरेको छ। चुनाव हार्नेले ५ वर्षसम्म अर्को चुनाव लड्न नपाउनेदेखि भ्रष्टाचारका मुद्दा लागेकाहरू उम्मेदवारी दिनै अयोग्य हुनेसम्मका दर्जनौं नयाँ प्रावधान यसमा छन्। तीमध्येको सबभन्दा बढी प्रभाव पार्ने एउटा व्यवस्था छ, निर्वाचनको मिति ऐनमै तोकिने।

अमेरिका र पहिलो विश्वका अरू धेरै देशले जस्तै ऐनमै तोकेर निर्वाचन गर्ने विधेयकको संशोधन प्रस्ताव हाम्रो छोटो लोकतान्त्रिक अनुभवका लागि नयाँ हो। मस्यौदा हुबहु पारित भएर ऐनका रूपमा आए प्रतिनिधिसभा र प्रदेशसभा निर्वाचन पछिल्लो निर्वाचनको नतिजा घोषणा भएको ४ वर्ष ११ महिनापछिको पहिलो आइतबार हुनेछ।

निर्वाचन आयोगले २०७९ मंसिर ४ मा भएको चुनावको अन्तिम मत परिणाम २०७९ पुस २ गते सार्वजनिक गरेको थियो। विधेयकको मस्यौदा पारित भयो भने २०८४ पुस २४ मा अर्को निर्वाचन हुनेछ। स्थानीय तहका प्रमुख/उपप्रमुख, अध्यक्ष/उपाध्यक्ष, वडाअध्यक्ष र वडा सदस्यको निर्वाचन पनि यही अवधिको पहिलो आइतबार गरिनेछ। राष्ट्रपति र उपराष्ट्रपतिको निर्वाचन उनीहरूको कार्यकाल समाप्त हुनुभन्दा तीन दिनअघि गरिसक्नुपर्नेछ।

यसरी मिति तोक्नुका केही निश्चित लोकतान्त्रिक लाभ छन्। अमेरिकी ऐनमा निश्चित दिन तोकिएरै गरिने निर्वाचन त्यहाँको लोकतान्त्रिक प्रक्रियाको एक महत्त्वपूर्ण पक्ष भइसकेको छ। निष्पक्ष र प्रभावकारी निर्वाचन प्रणाली सुनिश्चित गर्न भएको वर्षौंको प्रयास, छलफल र सहमतिपछि मौसमलाई समेत ध्यानमा राखेर नोभेम्बरको पहिलो मंगलबारलाई उनीहरूले निर्वाचनको दिन माने। यो कानुन अमेरिकी संसद्ले सन् १८५४ मा पारित गरेको थियो। किसानलाई बाली काट्ने सयम पुगिसकेपछि ज्यादा जाडो सुरु नहुँदै चुनाव गराउने उपयुक्त मिति कुन होला भन्नेबारे अमेरिकामा धेरै बहस चल्यो। र, अन्तमा छानियो— नोभेम्बरको पहिलो मंगलबार। त्यसयता, अमेरिकामा निरन्तर त्यही मितिमा चुनाव भइरहेको छ। कोभिडले विश्व आक्रान्त हुँदा भने यसमा थोरै तलमाथि भएको थियो।

ऐनमै तोकिएर गराइने निर्वाचनले लोकतन्त्रप्रतिको निष्ठा पुस्तौंपुस्ता हस्तान्तरण हुँदै आएको छ। यो नै अमेरिकी लोकतन्त्रको गौरव हो। छनोट गरिएको निर्वाचन मितिका कारण अमेरिकी मतदाताको संख्या पहिलेभन्दा बढ्यो भने शान्तिपूर्ण सत्ता हस्तान्तरणको एउटा अकाट्य संस्कृति पनि बस्न पुग्यो। यो लोकतान्त्रिक अभ्यासको आफैंमा अनुपम नमुना हो। यो अमेरिकी अभ्यासलाई अरू देशले पनि लागू गर्दै लगेको देखिन्छ। जस्तो कि, सन् २००७ देखि क्यानडामा संघीय चुनाव हरेक चार वर्षमा अक्टोबरको तेस्रो सोमबार हुन थालेको छ। सन् १९९६ मै मेक्सिकोले यस्तै ऐन पारित गरेर हरेक छ वर्षमा जुलाईको पहिलो आइतबार राष्ट्रपति चुन्दै आएको छ।

यता, निर्वाचन आयोगले ‘क्रान्तिकारी’ भनेर सार्वजनिक गरेको यो विधेयकको मस्यौदा हाम्रा दलहरूले रुचाउलान्? चुनाव हारेपछि पानीबाट निक्लेको माछोझैं छटपटाएका उपेन्द्र यादवले सत्ताको सौदाबाजी गर्दै आफ्ना सांसदलाई उपराष्ट्रपति बनाएर निर्वाचन क्षेत्र खाली गराए र सत्तारूढ दलसँगको साँठगाँठबाट चुनाव जितेरै छाडे। प्रस्तावित विधेयकले यसरी हारेको उम्मेदवारलाई उपचुनावमा लड्न निषेध गरेको छ। जसरी पनि सत्तामा पुग्ने आकांक्षा पालेका हाम्रा नेताहरूलाई यो मन पर्ला?

विधेयकको मस्यौदाले दुई पटकभन्दा बढी समानुपातिक निर्वाचनबाट सांसद बन्न नपाइने प्रावधान प्रस्ताव गरेको छ। अल्पसंख्यक र सीमान्तीकृतको प्रतिनिधित्वका लागि ल्याइएको यो चुनावी व्यवस्थाको दुरुपयोग गर्दै सांसद भएका आरजु राणा र प्रकाशशरण महतहरूलाई यो मन पर्ला?

विधेयक पारित भए उम्मेदवार मन नपरे ‘नो भोट’ भन्न सक्ने अधिकार मतदातालाई हुनेछ। अलोकप्रिय हुँदै गइरहेका हाम्रा ‘शीर्ष’ हरूलाई यो पच्ला?

निर्वाचन आयोगलाई ६ वर्ष मिहिनेत गरेर तयार पारिएको विधेयकको मस्यौदालाई दलहरूले असफल पार्ने हुन् कि भन्ने चिन्ता छ। यसमा भएका प्रावधान र तिनले उनीहरूको मनोमानीमा लगाउन सक्ने अंकुश हेर्दा त्यो आशंका निराधार छ भन्न पनि सकिँदैन।

लोकतन्त्रको स्वास्थ्यलाई हानि हुने दलहरूको अवाञ्छित आकांक्षालाई नियन्त्रण गर्न निर्वाचन सम्बन्धी ऐनमा सुधारको स्पष्ट जरुरत छ। प्रस्तावित विधेयकमा त्यो सुधारको प्रशस्त गुन्जायस छ।

पहिलो त, यसले निर्वाचनको अनिश्चिततालाई समाप्त पार्नेछ। विधिको शासनमा आवधिक निर्वाचन जति महत्त्वपूर्ण छ, उति नै महत्त्वपूर्ण छ यसको निष्पक्षता। चुनावको मिति तोक्ने तजबिजी अधिकार दिँदा सत्तारूढ दललाई आफूअनुकूल चुनाव गराउने लालसाले स्वाभाविक रूपमा निर्णय गर्न उद्यत गराउँछ। निर्वाचनबिना नै सत्तामा बसिराख्ने भूत शासकमा सवार भइदियो भने त्यसले तानाशाही जन्माउने खतरा पनि उत्तिकै हुन्छ।

राणाहरूको पतनपछि तत्काल संविधानसभाको चुनाव गराउनुपर्ने दलहरूको अडान थियो। तर, राजा त्रिभुवन र उनीपछिका राजा महेन्द्र दुवैले संविधानसभाको त के, चुनावै गराउन चाहेनन्। बडो जोडबलले भएको पहिलो आम निर्वाचनपछि गठित सरकारलाई पनि महेन्द्रले अपदस्थ गरेर तानाशाही व्यवस्था लादे। महेन्द्रले बीपीको सरकारलाई होइन, लोकतन्त्र र जनाधिकारको ढाड भाँचेका थिए। प्रजातन्त्र पुनःस्थापनापछिको आम निर्वाचन–२०४८ ले पाँच वर्षका लागि नेपाली कांग्रेसको बहुमतको सरकार पाएको थियो। तर, कांग्रेसको आन्तरिक कलह र सत्तास्वार्थ यति हावी भयो कि, मुलुक मध्यावधिमा होमियो। तिनताक, नेताहरूको जिब्रोमै झुन्डिने गरेको शब्दावली ‘शिशु प्रजातन्त्र’ को घाँटी निमोठ्ने काम यही मध्यावधिको घोषणाबाटै भएको थियो।

मध्यावधि पनि एउटा कारण थियो जसले संसदीय दलहरू कति भ्रष्ट छन् भनेर सशस्त्र संघर्ष सुरु गर्न माओवादीहरूलाई बहाना दिलायो। त्यसपछि भएको २०५६ को आम निर्वाचन एकदमै हिंसात्मक बन्न पुग्यो जसका कारण संवैधानिक राजतन्त्र रहुन्जेल अर्को निर्वाचनै हुन सकेन। पहिलो संविधानसभाको चुनावले संविधान जारी गर्न सकेन, आवधिक निर्वाचनको कहिले गर्ने भन्ने कुनै संवैधानिक प्रावधान पनि भएन। यस्तो अन्योलबीच बाबुराम भट्टराई गणतन्त्रका तेस्रा प्रधानमन्त्री बन्न पुगे। तर, उनकै कार्यकालमा संविधान जारी गर्न नसक्दा संविधानसभा भंग भयो। बाबुरामलाई सरकारबाट हटाउने वैधानिक संयन्त्र व्यवस्थापिका संसद् नै भंग भएकाले उनी अनन्त कालसम्म प्रधानमन्त्री भइरहने हुन् कि भन्ने आशंका त्यति बेला व्याप्त थियो। उनलाई हटाउन र चुनाव गराउन प्रधान न्यायाधीश खिलराज रेग्मीलाई अघि सारे दलहरूले। यसरी न्यायपालिकाको प्रमुख हुँदै कार्यपालिकाको साँचो पनि हातमा लिन पुगेका रेग्मीका पालादेखि न्यायपालिकाको लयसमेत बिथोलिन पुग्यो। ऐनमै निर्वाचन मिति निर्दिष्ट भइदिएको भए यो अवस्था आउने नै थिएन।

यी सबै अनुभव र प्रकरणहरूलाई हेर्दा कुनै निश्चित मिति ऐनमै तोक्नु आवधिक निर्वाचनलाई सुनिश्चित गर्नु हो। फेरि, नियमित र निर्दिष्ट निर्वाचन मितिले सत्तारूढ दललाई निहित स्वार्थका लागि चुनावको मिति हेरफेर गर्ने ठाउँ दिँदैन। तोकिएको मितिमा नियमित रूपले आवधिक निर्वाचनको अभ्यासले मतदानका बेला हुने हिंसा र अशान्तिलाई कम गर्छ भन्ने मानिन्छ। किनभने, यसले निर्वाचनलाई नयाँ पुस्ताबीच एक संस्कार र प्रक्रियाका रूपमा स्थापित गर्छ।
..................................................................................
नेपालमा प्रतिदिन १५ देखि २० जनासम्मले आत्महत्या गर्ने गरेको विभिन्न अध्ययनले देखाएका छन्। आमहत्या गर्नुमा कुनै न कुनै कारण हुन्छ, जुन आत्महत्या भइसकेपछि बढी खोतल्ने गरिन्छ। एक व्यक्तिले आत्महत्या गर्दा त्यसको असर कति जनालाई कस्तो किसिमले पर्न सक्छ? सम्बन्धित परिवारमा केकस्ता मनोसामाजिक, आर्थिक समस्याहरू आउन सक्छन्? यो बहसको अर्को पाटो हुन सक्छ।

आत्महत्या मानसिक रोग हो भन्दै दुई दशकयता यसको रोकथाम गर्न अन्तर्राष्ट्रिय तहमै अभियानहरू चल्दै आइरहेका छन्। नेपालले पनि सचेतनामूलक कार्यक्रम गर्दै आएको छ। आत्महत्याका धेरैजसो कारक मानसिक रोगसँग जोडिए पनि यसको बहुआयामिक पक्षलाई ‘बायो साइकोलोजिकल मोडल’ बाट विश्लेषण गर्नुपर्ने हुन्छ। डिप्रेसनजस्तो मनोदशाबाट गुज्रिरहेको व्यक्तिले संसारलाई कसरी र कुन हदसम्म अन्धकार देख्छ भनेर विविध पक्षलाई केलाउँदा यसलाई पृष्ठपोषण गरिरहेका आर्थिक, सामाजिक, राजनीतिक तथा स्वास्थ्य सेवाप्रवाहका विभिन्न पाटा हेर्नुपर्छ।

मानसिक स्वास्थ्य तथा आत्महत्या रोकथाममा सरकारको भूमिका प्रभावकारी छैन। परम्परागत नीति र योजनाको भुमरीमै फसिरहेको छ यो। युवा पुस्तालाई छुने नीति र योजना नल्याए होनहार युवायुवती मानसिक रोगबाट अझ आक्रान्त हुँदै जाने देखिन्छ। डब्लूएचओको सहकार्यमा नेपाल सरकारको पाटन मानसिक अस्पतालले डेढ वर्षदेखि आत्महत्या रोकथाम सम्बन्धी ‘हटलाइन’ सञ्चालन गरिरहेको छ। आत्महत्याको सोच आएका व्यक्तिले टेलिफोनबाट परामर्श लिन कतिको सहज मान्छन् भन्ने पनि त्यत्तिकै महत्त्वपूर्ण छ। यस्ता कार्यक्रमले धेरै हदसम्म राम्रो उपलब्धि दिन सकेका छन्। मानसिक रोग र आत्महत्या रोकथामलाई केन्द्रमा राखेर यस्ता कार्यक्रम अझ द्रुतगतिमा अगाडि बढाउन केकस्ता कार्ययोजना आवश्यक छ भन्ने बुझ्नु जरुरी छ। मानसिक रोगीको संख्या दिन–प्रतिदिन बढिरहे पनि उनीहरूले पाउने उपचार सेवासुविधामा सम्बन्धित निकायले खासै चासो दिएको पाइँदैन।

वर्तमान स्वास्थ्यसचिव आफैं वरिष्ठ मनोचिकित्सक हुनुहुन्छ। लामो समयदेखि मानसिक रोगीको सेवामा रहनुभएका उहाँलाई, स्वास्थ्य क्षेत्रको नीति बनाउने मुख्य दायित्व र जिम्मेवारीमा रहेकै बखत, मनोपरामर्श क्षेत्रमा अमिट छाप छाड्ने अवसर छ। उहाँले आफ्नो उपचार सेवा अवधिमा कैयौं यस्ता बिरामी भेट्नुभयो होला, जसले जीवनदेखि निराश भएर मर्न मन लाग्यो भने होलान्Ù आत्महत्याको सोच आयो भने होलान्। कतिलाई घरमा सासू–बुहारीको कुरा नमिलेकाले डिप्रेसन भएको थियो। कतिलाई अन्तरजातीय विवाहले गर्दा डिप्रेसन भएको थियो होला। यसो भन्ने कतिलाई उहाँले मनोपरामर्शमा पठाउनुभयो?

‘मनमा कुरा गुम्स्याएर नराखौं, आफ्नो मनको कुरा मिल्ने साथीलाई भनौं वा मनोपरामर्शदातासँग खुलेर कुरा गरौं’ भनेर हामी पटकपटक नारा–जुलुस गरिरहेका हुन्छौं। तर, व्यवहारमा यस्तै भइरहेको छ त? स्वास्थ्यसचिवलाई मेरो प्रश्न छ— तपाईंलाई आत्महत्या रोकथाममा मनोपरामर्शको अति महत्त्व छ भन्ने लाग्दैन? ओपीडीमा एउटा चिकित्सकले एउटा बिरामीलाई कति समय दिन सक्छ? के मानसिक बिरामीले आफ्नो मन र मुटुको एक्सरे गरेर ल्याएको हुन्छ, जुन हेर्नासाथ चिकित्सकले औषधि लेखिदिन सक्छ? होइन भने किन हरेक निजी तथा सरकारी अस्पताल, स्वास्थ्यकेन्द्रमा मनोपरामर्शदातालाई राखिँदैन? पारिवारिक थेरापी, मनोशिक्षाको महत्त्व र आवश्यकताबारे स्वास्थ्यसचिवलाई पक्कै थाहा होला। केही दिनअघि मात्रै मोरङमा आत्महत्या गरेका चिकित्सकको परिवारलाई कति जरुरी थियो होला पारिवारिक थेरापी? यदि उनका बुबाआमालाई जातीय विभेदको खास कुरा बुझाउन सकिएको भए, बाआमा र छोराबीच एक पटक छलफल गर्ने वातावरण बनाउन सकिएको भए एक चिकित्सकको ज्यान बचाउन सकिन्थ्यो होला। यदि आत्महत्याको कारण डिप्रेसन हो भने यसलाई पृष्ठपोषण गर्ने हाम्रा सामाजिक–सांस्कृतिक कारकहरूलाई कसले पहिचान गर्छ?

नाम चलेका, आर्थिक–सामजिक रूपमा सम्पन्न व्यक्तिहरूमा पनि जीवनदेखि निराशा छाइरहेको छ। उनीहरू समाजमा खुलेर आफ्ना कुरा गर्न नसक्ने हुन्छन्। यस्तो कुरा गर्दा समाजले कुन नजरले हेर्ला भनेर पनि कतिपय व्यक्ति बाहिर आउनै चाहँदैनन्। गोप्य रूपमा औषधि खाइरहेका हुन्छन्। मानसिक रोग जोकोहीलाई हुन सक्छ। औषधि खाएपछि केही समयमा पूर्ण निको हुन सकिन्छ भनेर त्यस्ता व्यक्तिहरूलाई बुझाउन सके मात्र पनि आत्महत्याको दर केही हदसम्म घटाउन सकिन्छ। धनाढ्य व्यक्तिहरूले समेत आत्महत्या गर्नुले के देखाउँछ भने धन, सम्पत्ति, पद, प्रतिष्ठा र भौतिक सुखसुविधाभन्दा माथि मानसिक सुख र शान्ति छ, जुन पैसाले किन्न सकिँदैन।

आत्महत्या गर्न लागेको व्यक्तिले दस मिनेट मात्रै आफ्नो मनको कुरा कसैलाई सुनाउन पायो भने पनि उसको योजनालाई केही समयका लागि टार्न सकिन्छ। त्यही समयमा सबै प्रकारका उपचारात्मक विधि प्रयोग गरेर उसलाई आत्महत्याको सोचाइबाट बाहिर निकाल्न सकिन्छ। अर्को कुरा, चिकित्सकले लेखेर दिएको औषधिप्रतिको भ्रमका कारण धेरैजसो बिरामी त औषधि नै लिन मान्दैनन्। यस्तो बेला मनोशिक्षाको जरुरत पर्छ। ओपीडीका चिकित्सकहरूलाई बिरामीसँग परामर्श गर्ने पर्याप्त समय हुन्न। यता मनको कुरा सुनिदिने मनोपरामर्शदाताका लागि राज्यले कहीँकतै दरबन्दी चाहिन्छ भनी महसुस गर्नसम्म सकेको छैन। देशभित्र मानसिक रोगीको उपचार गर्ने एक मात्र सरकारी ठाउँ पाटन मानसिक अस्पतालमा एक जना मात्रै मनोपरामर्शदाताको दरबन्दी छ, त्यो पनि अस्पताल विकास समितिले व्यवस्थापन गरेको हो। मनोपरामर्शदाताहरू जागिर नपाएर विदेश गइरहेका छन्। अर्कातिर, मनोपरामर्शदातासम्म पहुँच नपुग्नाले मनको बह पोख्न नपाएर दिनदिनै मान्छे आत्महत्या गरिरहेका छन्।

जबसम्म मानसिक स्वास्थ्य समस्यामा मनोपरामर्शको महत्त्वलाई नजरअन्दाज गरिन्छ, औषधिलाई मात्र प्राथमिकतामा राखेर उपचार गरिन्छ, आत्महत्या झन् बढिरहन्छ। जबसम्म मानसिक स्वास्थ्य समस्याका विषयमा मनोपरामर्शदतालाई बेवास्ता गरिन्छ तबसम्म मानसिक स्वास्थ्य समस्यामा खासै उल्लेख्य सुधार हुने ठाउँ हुन्न। प्रत्येक स्वास्थ्य सुविधामा एकीकृत मनोसामाजिक सेवालाई जोड्ने गरी कार्ययोजना बनाएर जतिसक्दो चाँडो कार्यान्वयनमा ल्याउनुपर्छ।

वस्ती मनोपरामर्शविद् हुन्।
....................................................................................
नेपालको पिउने पानीको अन्तर्राष्ट्रिय माग र बर्सेनि निर्यात बढिरहेको तथ्यांकले व्यापारको अर्को सम्भावना देखाइरहेको छ। नेपालबाट पानी निर्यात हुन थालेको एक दशक भएको छ र यो बीचमा प्रशोधित, अर्धप्रशोधित र खनिजयुक्त पानी भारत, चीन, हङकङ, अस्ट्रेलिया, यूएई, जापान, जर्मनी, फ्रान्सलगायत मुलुकमा पुगिरहेको छ।

उत्पादनको सीमितताका कारण उद्योगीहरूलाई माग धान्न हम्मे परिरहेको छ। उद्योगीहरूले आफ्नै बलबुतामा जसोतसो पानी उत्पादन र निर्यात गरिरहेका छन्। उनीहरूको यस प्रयासमा सरकारले प्रोत्साहन गर्न सक्यो भने मुलुककै लागि पानी विदेशी मुद्रा आर्जनको बलियो माध्यम बन्ने देखिएको छ।

नेपालले गत आर्थिक वर्षमा ८२ लाख २० हजार ३ सय ७५ लिटर पानी निर्यात गरी ५४ करोड ३९ लाख ५२ हजार रुपैयाँ भित्र्याएको छ। अघिल्लो वर्ष ५३ लाख १२ हजार ९ सय २२ लिटर पानी अन्तर्राष्ट्रिय बजारमा पुगेको थियो जसबाट ३० करोड ५३ लाख १२ हजार रुपैयाँ आम्दानी भएको थियो। यो आँकडा उत्साहजनक छ किनकि एक दशकअघि अर्थात् आर्थिक वर्ष ०७०/७१ मा नेपालले ३४ हजार रुपैयाँ बराबरको ५ सय २८ लिटर पानी निर्यात गरेको थियो।

नेपालबाट रसुवा पानी, हिमालयन अन टप, किन्ले, अक्वा फिनाजस्ता ब्रान्डमा पानी निर्यात भइरहेको छ। नेपाली पानीका लागि तत्काललाई बजार खोज्न टाढा गइराख्नुपर्दैन, छिमेकी चीन र भारत नै ठूला बजार हुन्। अहिले ठूलो मात्रामा छिमेकी मुलुकमै नेपाली पानी निर्यात भइरहेको छ। उद्योगीहरूका अनुसार खाडीलगायत मध्यपूर्वका मुलुकहरूमा पानीको माग उच्च छ। तर, उद्योगीहरूले पर्याप्त मात्रामा प्रशोधन गर्न सकिरहेका छैनन्। खास गरी प्रोत्साहनजनक सरकारी नीति नभएकाले लगानीमा जोखिम मोलिहाल्ने आँट उनीहरूमा देखिँदैन।

सरकारले चालु आर्थिक वर्षको बजेटमा ‘हिमाली क्षेत्रको मिनरल वाटर तथा प्रशोधित पानी निर्यात गर्न आवश्यक सहजीकरण गरिने’ भनेको छ। यसले उद्योगीहरूमा केही आशा पलाएको छ। तर यस्ता कार्यक्रम घोषणा हुने, कार्यान्वयनमा तदारुकता नदेखाइने सरकारी प्रवृत्तिप्रति उनीहरूमा संशय देखिन्छ। त्यसैले सरकारले घोषणाअनुरूपको पहलकदमी जतिसक्दो छिटो लिन जरुरी छ। पानी उद्योगीहरूका लागि अहिले मनोबल उकास्ने नीति तथा कार्यक्रम चाहिएको छ। सरकारले उनीहरूलाई लगानीका लागि प्रोत्साहन गर्न सक्नुपर्छ र सहुलियत कर्जा प्रवाह गर्नुपर्छ।

नेपालबाट स्थल–जलमार्ग र हवाईमार्गबाट पानी निर्यात हुने गरेको छ। हवाईमार्गबाट पानी ढुवानी गर्दा बढी खर्च लाग्ने र भारतीय बन्दरगाह हुँदै पानीजहाजबाट पठाउँदा बढी समय लाग्ने स्थिति छ। यसले नेपाली पानीलाई अन्तर्राष्ट्रिय बजारमा प्रतिस्पर्धा गर्न समस्या हुन्छ। त्यसैले पानी निर्यातका लागि हवाई कार्गो ढुवानी शुल्कमा छुट दिइनुपर्ने उद्योगीको माग छ। यस मागलाई सम्बोधन गर्न सरकारले चासो देखाउनुपर्छ। सरकारले विदेशस्थित नेपाली नियोगलाई परिचालन गरेर बजारीकरणमा सहयोग पुर्‍याउन सक्छ।

पानी उद्योगहरूको प्राथमिकता पनि गुणस्तरीय उत्पादनमा हुनुपर्छ। गुणस्तरीय उत्पादन र प्रभावकारी प्रचारले पानीका नयाँ–नयाँ बजार खुल्दै जान्छन्। नेपालले हिमनदीको पानीलाई व्यापक प्रचार गरेर अन्तर्राष्ट्रिय बजारमा छुट्टै पहिचान बनाउन सक्छ। उद्योगहरूबाट गुणस्तरीय पानी उत्पादन सुनिश्चित गर्न आवश्यक मापदण्ड सरकारले बेलैमा तय गर्नुपर्छ र प्रभावकारी नियमन पनि गर्नुपर्छ।

अहिले मुलुकमा अचाक्ली मात्रामा आयात बढिरहेको छ, निर्यात भने न्यून छ। त्यही कारण मुलुकको व्यापार घाटा महिनामै एक अर्ब रुपैयाँभन्दा बढी छ। व्यापार घाटा कम गर्ने मुख्य उपाय भनेकै उत्पादन बढाएर निर्यात वृद्धि गर्ने हो। यस्तो अवस्थामा प्रचुर सम्भावना रहेको पानीको उत्पादन र निर्यात सरकारको प्राथमिकतामा पर्नुपर्छ। ताजा पानीको पर्याप्त स्रोत भएर पनि मुलुकले त्यसबाट आर्थिक लाभ लिन नसकिरहेको अवस्था छ। त्यसैले सरकारले निर्यातयोग्य पानी उत्पादन हुन सक्ने क्षेत्र पहिचान र उद्योग स्थापनामा सधैं प्रोत्साहन गर्नुपर्छ। यस्ता उद्योगले विदेशी मुद्रा आर्जन मात्र गर्दैनन्, रोजगारीका अवसरहरूसमेत सिर्जना गर्छन्। सरकारलाई सोझै आउने राजस्व पनि बढ्छ। नेपाललाई पानीको अन्तर्राष्ट्रिय बजारमा पहिचान बनाउने सुनौलो अवसर देखिएको छ, यो अवसर सदुपयोग गर्न ढिला गर्नु हुन्न।

